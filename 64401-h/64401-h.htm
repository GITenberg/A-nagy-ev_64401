<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A nagy év by Károly
Eötvös</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
 font-style: italic;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
/*  text-indent: 0; */
 text-indent: -5%;
 width: 70%;
 text-align: justify;
}

ul.TOC li {
 margin-top: 0.75em;
}

.TOC .roman {
 margin-right: 1em;
 float: left;
 text-align: right;
 margin-left: -4em;
 min-width: 3em;
}

li.li2 {
 margin-bottom: 1em;
 font-size: 90%;
 padding-left: 1em;
 text-indent: 0;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div style='text-align:center; font-size:1.2em; font-weight:bold'>The Project Gutenberg eBook of A nagy év, by Károly Eötvös</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<div style='display:block; margin-top:1em; margin-bottom:1em; margin-left:2em; text-indent:-2em'>Title: A nagy év</div>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Károly Eötvös</div>

<div style='display:block; margin:1em 0'>Release Date: January 27, 2021 [eBook #64401]</div>

<div style='display:block; margin:1em 0'>Language: Hungarian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Albert László from page images generously made available by the Google Books Library Project</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK A NAGY ÉV ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_309">309</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Eötvös Károly
Munkái</span></p>
<p class="center"><span class="smcap">xvi. kötet</span></p>
<p class="center"><span class="caption-large">A NAGY ÉV</span></p>
<hr class="chap" />
<p class="center"><span class="caption-150"><span class=
"smcap">Eötvös Károly Munkái</span></span></p>
<p class="center"><span class="caption-large">XVI.</span></p>
<p class="center"><span class="caption-largest">A NAGY
ÉV</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCV<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly</span></span></p>
<h1>A NAGY ÉV</h1>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCV<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL.</span></p>
<p>&nbsp;</p>
<p class="center"><span class="caption-small">Révai és Salamon
könyvnyomdája Budapest, VIII. ker., Üllői-út 18. szám.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A DICSŐSÉGES CSATÁK NAPJAIBÓL.</h2>
<h3>I.</h3>
<p class="summary">(Az áldomás. – Hogyan készül a fegyver? – A
nemzetőrség. – Apám a hadnagy. – A magyar vezényszó. – A nemzetőr
egzecziroz. – A bolondos harczi dal. – Őrizzük a Drávát. – Pápay
Miklós öreg barátom.)</p>
<p>Kiütött a szabadság. A mi jó paraszt népünk e szót ejtette ki
ajkán, a mikor 1848-ban a pozsonyi országgyülés törvényeinek hirét
vette. Nincs többé robot, nincs urbér, nincs földesuri hatóság, nem
kötéllel fogják ezentul a katonát, egyenlők leszünk örömben-búban s
a mindennél szentebb szabadságban.</p>
<p>De most már hát mit csináljunk?</p>
<p>Épen e kérdés az, a mely fölött az én falum nemessége és
jobbágysága egy pillanatig se tanakodott.</p>
<p>Természetesen meg kell tartani a nagy áldomást. Ez az első.
Minden, a mi jön, csak ezután jön. Igy cselekedett Árpád apánk s
igy cselekedtek azóta őseink mindenkor. Mi sem maradhatunk el
apáink mögött. Ha nem akarjuk áldomásnak nevezni: nevezzük nemzeti
ünnepnek. De meg kell tartanunk. <span class="pagenum"><a name=
"Page_2" id="Page_2">-2-</a></span></p>
<p>Hiszen egy vérbeli igaz testvérek voltunk mi nemesek és
jobbágyok eddig is, csak a törvény csinált köztünk viszályt,
zenebonát, de most már valahára a törvény is kimondta az igazságot.
Áldomással kell azt az igazságot felszentelnünk.</p>
<p>A falu napkeleti oldalán volt a nagy libalegelő. Ma már
vályogvető gödrök fészke, akkor fényes szinü zöld pázsit. Apám ezt
jelölte ki az áldomás szinteréül.</p>
<p>Gyönyörü szép májusi vasárnapon volt az ünnep. Nagy nemzeti
lobogó a földbe ültetve. Sátrak az urnők és a sütő-főző készségek
számára. Ünneplő ruhájában a falu örege-apraja. Lelkes szavak az
ajkakon; édes öröm, nemes vidámság az arczokon. Minő tünemény volt
az, a mikor az öreg nemes megölelte, megcsókolta kérges tenyerü
jobbágyát! Édes fiam vagy ezentul, nem cselédem!</p>
<p>Szentek egyessége.</p>
<p>Lesz-e még ilyen napja valaha nemzetünknek?</p>
<p>Ötvenhat esztendeje ennek: azóta nem láttam ilyen áldomást.
Gyerek voltam akkor, még se felejthetem.</p>
<p>Három zsidója volt a falunak: Ábrahám, Salamon, Dávid. Az egyik
mészáros, a másik kocsmáros, a harmadik boltos. Az egyik a hust, a
másik a bort, a harmadik a gyerekek és leányok számára a sipot,
kereplőt és szines szalagot hordta nyalábszámra. Sehogyse akarták
az árát elfogadni senkitől.</p>
<p>Hát a czigány?</p>
<p>Volt czigányunk elég. Az öreg Józsi czigány volt a fejedelmük.
Minden czigány az ő ijafia, unokája volt. <span class=
"pagenum"><a name="Page_3" id="Page_3">-3-</a></span> De azért csak
Józsi czigány maradt. Sohase tudott Józseffé fölvergődni. Az
1828-iki funduális könyvben is csak ugy van beiktatva zsöllérháza:
»A Józsi czigány háza«. Senki se tudta vezetéknevét. Az is ez
áldomásnapon tudódott ki. Isten előtt Jónás József volt a neve.</p>
<p>Volt vagy tizenöt fia. Mind muzsikus. De ennyien el nem fértek
volna a mi kis falunkban. Otthon csak négy-öt maradt. A többi
Bozsokon, Enyéngen, Szilas-Balháson szanaszét. Az öreget apám egy
hét előtt behivatta az udvarba.</p>
<p>– Józsi, a gyerekek meg a szerszámok a jövő vasárnap itthon
legyenek az áldomáson!</p>
<p>Otthon is voltak. A pirkadó hajnalig tánczolt a fiatalság a puha
pázsiton. Csak a hajnali harangszó vetett véget az áldomásnak.</p>
<p>Az áldomás után mindenki tudta már, mit kell csinálni.</p>
<p>A nemzetőrséget kell szervezni, a legénységet begyakorolni,
számára fegyvert késziteni. Akkora szabadságot nem ád ingyen a
sors. Akkora nemzeti boldogságnak meg kell adni az árát. Bizonyosan
megjön az ellenség. Rácz, horvát, bécsi német bizonyosan ránk tör.
Vissza kell azt verni véresen.</p>
<p>Fegyvere csak a nemességnek volt. Annak is csak puskája, kardja,
fokosa. A fokos csak követválasztásra való. Sőt az uj törvény onnan
is eltiltotta. A kard csak diszkard, csak arra való, hogy az ember,
ha a főispánhoz megy deputáczióba, az oldalára kösse czifraságnak.
Különben pedig a fogason függ, rozsda marja, <span class=
"pagenum"><a name="Page_4" id="Page_4">-4-</a></span> nem ragyog s
nincs is kiköszörülve. A régi jó fringiák a nemesi fölkelés
korszakából mind disznóölő késekké változtak át a franczia futás
óta. A puska ugyan puska, de az is csak vadászfegyver, nyulászni
való, szuronya nincs. S még az se több az én falumban husz-huszonöt
darabnál. Hiszen a fegyverfogható nemesség csak tizenkilencz főből
áll s még az se mind vadász ember.</p>
<p>Hát aztán a nemzetőrnek mi legyen a fegyvere? Bizonyos, hogy az
ország nem ád fegyvert, mivelhogy magának sincs.</p>
<p>No nem is kell. Majd csinálunk magunk. Dárda lesz a
fegyverünk.</p>
<p>Körösztös Ferencz volt a falu kovácsa. Fekete arczu, zömök,
vaskos termetü erős ember. Volt műhelyében alkalmas legénye, egy
vadrácz fiu, vándorlása közben akadt meg az én falumban. Erre a
vadráczra még nagy szerep vár. Körösztös Ferencz ivadékai ma is
élnek.</p>
<p>Tanácskozott legényével s megállapodtak abban, hogy naponként
meg tudnak csinálni tiz hatalmas dárdapengét. Lábnyi hosszut,
hegyeset, két élüt, két hüvelyk széleset, hosszu két szakállal,
hogy a nyélre rá is lehessen szegezni. Csak legyen nyélnek való fa.
Félszázad nemzetőrnél többet ugy se ád ki a falu, tiz nap alatt
készen lesznek a fegyvertárral.</p>
<p>Jelentik apámnak, gondoskodjék a nyélnek való fáról.</p>
<p>Az én falum határában akkor egyetlen szálfa se volt. Tiszta és
egyenes róna volt az egész határ, mint a felhőtlen ég. Apám egyik
kaszálóján volt egy kökényfabokor. Ebből állott a határ egész
erdősége. Nosza föl <span class="pagenum"><a name="Page_5" id=
"Page_5">-5-</a></span> a Bakonyba hát gyertyánfáért dárdanyélnek.
Négy kocsi induljon Szent-Gálra hajnalban, viszi a levelet apámtól
nemes, nemzetes és vitézlő Zsebők János uramnak, három nap alatt
legyen dárdanyél elegendő. Zsebők János volt a szent-gáli
közbirtokosság valami választott főembere, Szent-Gálnak pedig volt
akkor még jó huszonötezer hold Bakony-erdősége egy darabban. Az
egész országot el tudta volna látni dárdanyéllel.</p>
<p>Házunk, udvarunk akkor még nem volt megépitve.
Mező-szent-györgyi birtokunk 1775 óta zálogban volt, apám csak
1838-ban ülhetett bele. Még nem épithetett. A Turgonyi-házat birta
zálogban. Ott születtem én is. Annak végében volt a másik utczán a
kovácsműhely. A mint a dárda-készités megkezdődött: a műhelyben
töltöttük az időt. A nemes gyerekek mind. Az Eötvös, Pósa,
Véghelyi, Szalay, Katona, Ujhelyi, Keserü, Nagy, Bárdossy, Fodor,
Harmath, Baditz, Virágh fiuk ott segitettek a fekete arczu
kovácsnak és vadrácz legényének. Fujtatni, szenet, fogót,
kalapácsot, ráspolyt kézhez adni, hütőbe vizet hordani, a kész
dárdapengét simitani, fényesiteni: ebben buzgólkodtunk. A tüzes vas
szikrája majd ki nem verte a szemünket. Estére kelve olyanok
lettünk, mint a kéményseprő. Az arczunk ragyás lett a tüzes
vasszikraesőtől.</p>
<p>Tiz nap alatt készen lett százhusz dárda. Két tenyérnyi piros
lobogó a nyakán. Az uráli kozák dárdája hozzáképest kontár
munka.</p>
<p>Most már szervezhetjük a nemzetőrséget.</p>
<p>Apám lett a mező-szent-györgyi nemzetőrség hadnagya,
<span class="pagenum"><a name="Page_6" id="Page_6">-6-</a></span> a
jó erős félszázad parancsnoka. A vármegye nevezte-e ki vagy maguk a
nemzetőrök választották: erre bizony már nem emlékezem. Csakhogy
ezentul ő lett a mi törpe hadműveleteink intézője.</p>
<p>Ez ugyan nem lett volna nagy mesterség. Veszprém-, Tolna-,
Zalavármegyék tisztujitó, követválasztó csatáiban elég része volt;
a mezőföldi nemességnek ő volt a tiszttartója; a mező-szent-györgyi
közbirtokosságnak ő volt az inspektora, a családi közösügyeknek, a
regáléknak, vadászatoknak, kirándulásoknak, határjárásoknak ő volt
a vezetője; holmi hadvezéri ösztönnel, furfanggal és ügyeskedéssel
tehát tele volt az ő tapasztalása.</p>
<p>De hát ez mind semmi se ahhoz a mérhetetlen tudományhoz, a mely
nélkül nemzetőrből katonát csinálni sehogy se lehet. Ez a tudománya
pedig nem volt meg apámnak.</p>
<p>Apám sohase volt katona. Sőt az én tudtommal egyetlen ősöm se
volt. Gazdák, tisztviselők, papok, sőt iparosok is voltak őseim
közt, a nemzet függetlenségi harczaiban mint felkelők ott csatáztak
ugyan mindenütt s voltak köztük szegények és gazdagok, Karaffa
idejében bujdosók, földönfutók, de a balsors egyiket se érte el
annyira, hogy kénytelen lett volna osztrák katonává lenni. Honnan
tudta volna hát apám a haptákot?</p>
<p>Hanem hát jó az isten, megsegiti az embert még a
katonamesterségben is.</p>
<p>Volt egy községi jegyzőnk, Gregorich Ferencz volt a neve. Honnan
jött és mikor jött a falunkba: nem <span class="pagenum"><a name=
"Page_7" id="Page_7">-7-</a></span> tudom. Maga orosz volt, görög
katholikus, a felesége pedig német, alig tudott valamit magyarul.
Fajuk és vallásuk miatt egyedül valók nagy vidéken. Csodájukra
jártak az emberek. Volt öt-hat gyermekük. Apám keresztapja, anyám
keresztanyja valamennyinek. Hová lettek: nem tudom. Mig én
főiskolákra, akadémiákra jártam: azalatt eltüntek, nyomuk se
maradt.</p>
<p>Ez a Gregorich Ferencz valamikor katona volt, huszár volt,
fölvitte az őrmesterségig, szolgált tizenkét esztendőt, jól értett
az egzeczirozáshoz. Olaszországban töltötte katonaidejét,
katonaidejéből nagyokat tudott mondani, most is emlékszem még
néhány hajmeresztő adomájára. Hozzá fordult apám:</p>
<p>– No, most már nótárius koma, kend tanitja be a nemzetőröket,
kend tanit meg engem is a hadnagyságra, a század vezetésére.</p>
<p>Nagy örömet okozott e szóval Gregorichnak. Szive-lelke szerint
jó hazafi volt a nótárius, utálta a németet rettenetesen, hosszu
katonáskodása alatt volt módja ehhez az érzéshez hozzászokni.</p>
<p>– Csakhogy nemzetes komám uram, a kommandó németül van. Hogy
tanithassam én be ezt a sok szőrösfülü parasztot német szóval?</p>
<p>Bizony sehogy.</p>
<p>Apám hallani se akart a német vezényletről. Ebből a szép
világnyelvből maga se értett egy szót se. A falu összes
lakosságából is csak a néhány zsidó tudott németül. A papunk is
csak annyit értett hozzá, hogy diótörő, <span class=
"pagenum"><a name="Page_8" id="Page_8">-8-</a></span> fogcsikorgató
nyelven és hangon el tudta olvasni a nyomtatott német irást és
szótár segitségével meg is értett belőle valamit. Egyetlen nemes
birtokos társunk volt, Matkovich Tivadar, később 1869-ben
országgyülési képviselőnk, a ki jól tudott németül. Lutránus volt.
Budán, Pesten növekedett, édes anyja a nádorispán feleségének volt
egykor barátnéja, ő hát megtanult németül. Csakhogy az apja
szeptemvir, ő maga királyi viczefiskus volt, a mi nagy forradalmi
dolgainkba beleavatkozni sehogy se akart. Katona pedig ő se volt
soha.</p>
<p>Mit csináljunk most már?</p>
<p>– Kend pedig nótárius koma, magyarul oktatja a legénységet,
punktum.</p>
<p>– Nem lehet, nemzetes komám uram! Minden lehet, de ez nem.
Katonát csak németül lehet kommandérozni. A hapták: hapták. Az
atyaisten mindentudó, de a haptákot ő se tudja másként. Hát én
hogyan tudnám másként?</p>
<p>Apám gondolkodott. Katonai oktatást hiába kértünk volna
akárhonnan. A vármegyének nem volt. Holmi öreg, rokkant obsitos
katona akadt volna itt-amott, de az mind paraszt legény volt
valamikor. Már pedig szabadság ide, szabadság oda, nemes embert ne
oktasson a haptákra paraszt, mig a világ az ő sarkaiból ki nem
fordul.</p>
<p>Végre jó gondolata jött az apámnak.</p>
<p>– Irja le kend, nótárius koma, azokat a német szókat tiszta
papirosra, majd előteremtem én azokat magyarul is.</p>
<p>Ugy lett. Apám befogatott, kocsira ült, berucczant <span class=
"pagenum"><a name="Page_9" id="Page_9">-9-</a></span> Veszprémbe. A
pozsonyi országgyülésnek már vége volt, követeink hazajöttek. Kocsi
Sebestyén Gábor volt egyik követünk, szegről-végről atyánkfia, ő
mindent tud, tehát bizonyára a magyar katonai nyelvet is tudja. Ő
volt a vármegyének egyik legelső irodalmi embere is.</p>
<p>Apám előadja neki az esetet.</p>
<p>A nagyfejü és nagyszemü mindentudó követ keserüen mosolyog.</p>
<p>– Lássa uramöcsém, igy vagyunk. Az a féleszü nótárius a mi
korunknak igazi képviselője. A magyar volna a kerek földnek első
katonája. S odajutottunk, hogy most már minden okos és minden
bolond ember azt hiszi, hogy csak német nyelven lehet katona még a
magyar is. Ne gondolja ám uramöcsém, hogy az országgyülésen másként
gondolkodnak.</p>
<p>Apám elkomolyodott. Nagy elméjü ember volt, de nagy világtudása
nem volt. Sohase hallotta ezt az őrültséget.</p>
<p>– Már pedig urambátyám, én a szentgyörgyi nemzetőrt németül meg
nem tanitom, de magam se tanulok meg. Inkább ott hagyom tiszti
állásomat.</p>
<p>Nem ugy lett.</p>
<p>Gregorich leirt valami harmincz német vezényszót, Kocsi
Sebestyén Gábor ezt kiegészitette valami nyolczvanra s a
szójegyzéket átadta apámnak.</p>
<p>»Állj. Figyelj. Vigyázz. Sorakozz. Jobbra nézz. Balra nézz.
Féljobb. Félbal. Jobbra át. Balra át. Indulj. Fordulj. Fejlődj.
Kanyarodj. Lépést. Siess. Rohanj. Vállhoz. Lábhoz. Czél. Tűz. Őrs.
Csapat. Szakasz. Század. Tized. <span class="pagenum"><a name=
"Page_10" id="Page_10">-10-</a></span> Zászlóalj. Dandár. Ezred.
Sereg. Hadtest. Tizedes. Százados. Ezredes. Őrlegény. Hadnagy.
Őrnagy. Vezér. Fővezér. Nyugvó. Ülj. Ébredj. Rajta. Hátra. Előre
stb.«</p>
<p>Efféle szavakat állitott össze a mindentudó követ. Mi, gyerekek,
megtanultuk három nap alatt valamennyit. De megtanulták a
nemzetőrök is. Sőt a mit senki se hitt volna el előre, megtanulta
utóbb még Gregorich Ferencz nótárius uram is.</p>
<p>A falu napnyugoti oldalán, a falun kívül van egy nagy telkem.
Most gazdasági épületek vannak rajta, hajdan csárda volt, az
ugynevezett Barta-csárda. A csárdák kora elmult, azért hagytam
abban én is. Volt a telken szép pázsitos mező 1848-ban, hogy lovas
ember, mig betér a csárdába, éhes lovát legeltethesse. Ma már az is
zöldséges és gyümölcsös kertnek van bekeritve. Ezt a mezőt jelölte
ki apám gyakorlótérnek. Ide jöttek ki a nemzetőrök derüs szép
napokon egzeczirozni. Itt tanulták a katonai mozdulatokat, a
figyelmezést, az állást, a lépést, mozgást, fordulást, menést,
futást, fegyverfogást. Élemedett embernek, mezei gazdának rettentő
nehéz tudomány ez.</p>
<p>Izzadt a nemzetőr, mintha követ fejtett volna a nagy
igyekezetben.</p>
<p>Nem volt hiány a mulatságban se. A népek el-kijöttek a faluból,
nézni a katonai gyakorlatokat s bizony nevettek is
egyszer-másszor.</p>
<p>A katona akkor katona, ha ugy áll, mint a czövek: egyenesen. Ha
pedig lép: oly keményen lép, mintha hidon járna s a hidat le akarná
maga alatt szakasztani. <span class="pagenum"><a name="Page_11" id=
"Page_11">-11-</a></span> A mi jó földmives népünknek pedig az
ilyen lépés épen nem természete. Hetyke bolondnak tartja azt, a ki
mikor simán is léphetne, oldalba rugja maga alatt az istenadta
földet. De a katona igy kivánja.</p>
<p>Gregorich uramból a gyakorlat alatt önkénytelenül ki-kitört a
katonatermészet. Káromkodni ugyan magyarul káromkodott, de a
vezénylésnél minden pillanatban németre botlott a nyelve.</p>
<p>Állani épen nem tudta megtanitani a nemzetőrt.</p>
<p>– Mellet ki! Hasat be! Azt az áldóját annak az erre-amarra
futkározó vakapádnak, a ki fölmarkolt erre a vöröshagymaszagu
világra!</p>
<p>Szavajárása volt ez, de tudta még sokkal czifrábban is. A
gyereksereg vihogása ilyenkor elhallatszott a szomszéd faluba. De ő
mérgében, haragjában nem vette észre még ezt se.</p>
<p>A nemzetőr természetesen sohase értette meg, mit jelent az a vad
vezényszó: »Mellet ki, hasat be«. Hiszen a mell és a has nem
dolmány, hogy az ember hol kigombolja, hol begombolja. Aztán mit
akar épen a hassal? Szent dolog a has, melyről tisztességes ember
legföljebb akkor emlékezik meg, a mikor nagyon éhes. S aztán az
ökör is értékesebb, ha mély a hasa. A tehén is, az emse is akkor
áros, mikor hasas. Az embernek is a domboru has adja meg az igazi
tekintélyt. Mitől jó hát, hogy a katona, kivált a nemzetőr,
titkolja el az ő hasát? De sőt inkább, hadd tudja meg mindenki,
hogy a szent-györgyi nemzetőr nem éhenkórász. Annyit eszik, a
mennyit akar. Istennek hála, van miből. <span class=
"pagenum"><a name="Page_12" id="Page_12">-12-</a></span></p>
<p>A gyerekek is katonást játszottak. Kard az oldalunkon, igy
jártunk fel az iskolába. Kallós uram, az asztalosmester gyártotta a
kardokat fából, markolattal és kereszttel. Az uri gyerekeknek még
hüvelyt is készitett hozzá szintén fából. A szegény zsöllér fia
száraz ágot kötött kóczmadzaggal az oldalára. De azért minden
gyerek tanubizonyságot tett arról, hogy ő fegyveres vitéz, a ki
védelmezi a szabadságot. Valami szép furcsa tollal árasztották el a
vidéket a sipoló bugyros zsidók. Pirosra, fehérre, zöldre voltak
festve. Ott fénylett a süvegünk mellett. Honnan jött, hogyan jött,
de eljutott hozzánk a francziák hires marseillais-indulója. A
rajongó pesti ifjuságnak nem volt elég az ősi magyar kurucz-zene, a
mely pedig művészileg is szebb és tartalmasabb a francziánál. E
helyett elterjesztette a nagy forradalom hires indulóját.</p>
<p>Énekeltük is. De nem franczia szöveggel, hanem magyarral. Valami
bolondos gúnydalt készitettek zenéjére. Előfordult abban a dalban
Zsófia főherczegasszony, bécsi kamarilla, Jellasich generális,
rántás, mártás, tormás virsli és sok más ostobaság. A virsli szót
akkor hallottam először. Az egész falu megtanulta rögtön s dudolta
egész nyáron át. Furcsa volt ez. Idegen zenét nem hallott addig az
én szülőföldem s ez mégis fülébe mászott nagy hirtelen. Szövegét
elfeledtem. Valami efféle bolondság volt:</p>
<div class="poem">
<div class="stanza"><span class="i0">Zsófia, Zsófia,
Jellasich!<br /></span> <span class="i0">Csokoládé,
limonádé,<br /></span> <span class="i0">Krámpámpuli, tormás
virsli<br /></span> <span class="i0">Jó eledel.<br /></span>
<span class="pagenum"><a name="Page_13" id=
"Page_13">-13-</a></span> <span class="i0">Gyurótábla,
rézfazék.<br /></span> <span class="i0">Lábas, rostély,
vasreszelő.<br /></span> <span class="i0">Matilda, Matilda,
patrontás<br /></span> <span class="i0">Aridone, Szimonide,
Brikszit Mátyás<br /></span> <span class="i0">Rántás,
mártás<br /></span> <span class="i0">Jó eledel!<br /></span></div>
</div>
<p>Igazi bolondság. Zsófiáról, Jellasichról tudtuk, kik és mifélék.
De már Matildáról és Brikszit Mátyásról s a többiről az ördög se
tudta, honnan származnak. Öt-hat versszakból is állott az egész,
mig az egész franczia indulót el lehetett vele dudolni. Azt hiszem,
vidékenként pajkos elmével készitettek hozzá változó szöveget.</p>
<p>Mi gyerekek minden nap kimentünk a gyakorlótérre. A haragos
jegyző vezénylő szavait gyorsan megtanultuk, azután sorakoztunk s
az én kommandóm mellett mi is megkezdtük végigcsinálni az egész
katonai gyakorlatot. Mellet ki – hasat be. Jobban tudtuk, mint az
öregek. Apám azonban elkergetett bennünket a napkeleti
libalegelőre. Ugy is kellett tennie. A nemzetőrség, a nézőközönség
s az utonjárók gunyolódásnak tartották a kölykek katonás játékát –
ott az öregek mellett.</p>
<p>Mindez csak mulatság volt egyelőre.</p>
<p>Az aratás és nyomtatás alatt szüneteltek a hadi gyakorlatok. De
Szent István napja után már komolyra fordult a dolog. A ráczok,
oláhok, horvátok ölték a magyart, a hol módjukban állott. Rémséges
hirekkel volt tele a levegő. Biztosnak tartották, hogy a horvátok
betörnek Magyarországba. Jött a parancsolat a vármegyétől, hogy a
nemzetőrök álljanak ki, szállják meg a Dráva <span class=
"pagenum"><a name="Page_14" id="Page_14">-14-</a></span> partját s
ne eresszék be Jellasich seregét. A vármegye egész nemzetőrségét
odarendelték valahova Dráva-Sellye tájékára. Vigyázzanak, ha jön az
ellenség, vegyék el botját, tarisznyáját; ha pedig gorombáskodik:
üssék agyon.</p>
<p>Elég nagy ravaszság volt Jellasichtól, hogy ott jött át a
Dráván, a hol a mi nemzetőrségünk épen nem várta. No de majd lakol
érte hamarosan.</p>
<p>Sajátságos idők voltak azok, az 1848-ik év szeptemberének
napjai. Az utolsó kurucz csaták óta, száznegyven esztendő óta már
nem harczolt a magyar önönmagáért. A régi harczok emlékei már csak
a tudós emberek irásaiban éltek. Mindenki bizott még a királyban.
Azt pedig el nem hitte komolyan senki, hogy a gyámoltalan horvát
nép meg merje támadni a magyart saját otthonában.</p>
<p>Apámat a maga kis csapatával nem rendelték a Dráva mellé.
Bizonyára azért nem, mert az ország hadvezetői jól tudták előre,
hogy Jellasich egyenes uton tör Buda és Pest felé, az egyenes út
pedig a Balaton déli partján vezet, tehát a mi falunkon is átvezet.
Inkább maradjon itthon a nemzetőrség s ártson annyit, a mennyit tud
az ellenségnek.</p>
<p>Jól is volt ez igy, a mint a következés megbizonyitotta. Apám
legalább nem járt ugy, mint a Bakonyontuli Pápa-vidéki nemzetőrség.
A hogy egykori öreg nemes barátomtól, Pápay Miklóstól
hallottam.</p>
<p>Pápay Miklós a jeles irodalomtörténetirónak, Pápay Sámuelnek
volt egyik fia. Vagy husz-huszonöt évvel <span class=
"pagenum"><a name="Page_15" id="Page_15">-15-</a></span> idősebb,
mint én, de aztán benső barátság fejlődött ki köztünk. Pápay Sámuel
a nemzetébresztő dicső korszak nagy költőinek, Kazinczynak,
Kisfaludy Sándornak, Berzsenyinek volt kortársa s lelkes és
bizalmas barátja. Uri házát Pápán a nemzet minden nagyja
fölkereste, ha utja arra vezetett. Jeles iró, nagy műbiráló maga is
és régi irodalmunk első nagy buvára. Ő mellette nőtt fel Miklós
fia, az én öreg barátom. Lángelme, tökéletes magyarság, rajongó
lélek, nagy tudás, legnemesebb táblabiráink egyike.</p>
<p>1848-ban pápai főbiránk volt s már ennélfogva is a járásabeli
nemzetőrség vezető főtisztje. Seregét ő is elvezette Baranyában
valahol a Dráva mellé. Járásában volt néhány nyavalyás sváb faluja
is, tehát nemzetőrei közt voltak svábok is.</p>
<p>Ugy szeptember közepe táján, a mikor már seregét majdnem
megették a szunyogok is, egyszer csak összeáll egy csomó sváb s
deputáczió gyanánt megjelenik Pápay Miklós előtt. Alkotmányos
előterjesztésük volna.</p>
<p>– No, mit akartok? Gyorsan, szaporán, röviden!</p>
<p>– Azt szeretnők tudni, tekintetes urunk, mikor megyünk már
haza!</p>
<p>– Haza? Hát mit akartok ti otthon?</p>
<p>– Dolgozni!</p>
<p>– Miért akartok ti mindenáron dolgozni, mikor a nélkül is
ellehettek?</p>
<p>– Ha most nem keresünk: miből élünk a télen?</p>
<p>– Micsoda? Ti még a télen is élni akartok? Nem azért hoztalak én
ide benneteket, hogy még a télen is éljetek! <span class=
"pagenum"><a name="Page_16" id="Page_16">-16-</a></span></p>
<p>Azt a jajgatást, a mi a szegény svábok közt e szóra kiütött,
leirni nem lehet. De ugy elszökdöstek ezután jobbra-balra, hogy egy
hét mulva egy se maradt közülök. Csak a magyar őrizte a határt.</p>
<p>De az is hiába őrizte.</p>
<p>A pesti hadvezető urak ott feledték az én nemes barátomat
seregével együtt a Dráva partján. Jellasich már régen bent járt az
országban, meg is verték, meg is szalasztották, az országból ki is
kergették, a jó Pápa-vidéki nemzetőrség pedig mind csak várta, csak
azt várta: mikor jön már Jellasich a Dráva felé?</p>
<p>Ettől a kalandtól apám megmenekült.</p>
<h3>II.</h3>
<p class="summary">(Jön Jellasich. – A borsodi alispán fia. – Itt
vannak a horvátok. – Ők lakmároznak abból, a mi a honvédek számára
készült. – Küldöttség a bánnál. – Az ellenség elvonul. – Apám
Balaton-Füredre indul. – Ellenséget lát utjában. – Jó lenne azt
elfogni.)</p>
<p>Hanem hát Jellasich azért mihozzánk is eljött.</p>
<p>Hetekig járt már a hire, hogy jön, jön, de nem igen hittük.
Szeptember huszadika körül ért hozzánk a magyar hadsereg, mely
Jellasichnak utját akarta állani, valahol a Balaton mellett. A
nádorispán, István főherczeg, habsburgi uralkodó herczeg volt a
magyar hadsereg fővezére. Ki hitte volna azt, hogy az ő fönséges
szine előtt meg merjen állani egy rongyos tábornok? Ki gondolt
volna arra, hogy Magyarország nagyura elől, a nádorispán elől el ne
párologjon a horvát bán? <span class="pagenum"><a name="Page_17"
id="Page_17">-17-</a></span></p>
<p>Hejh, hajh, hiszékeny lelkü bolond magyar! De nem kárhoztatlak!
Jobban fájna a rossz szó nekem, mint másnak. Olyan gyalázatos
árulást a nemzetek világtörténete nem ismer, a milyen volt ezé a
magyar nádorispáné. Elszökött saját hadserege éléről s még arról se
gondoskodott, ki töltse be helyét a fővezérségben. Hűtlen cseléd
módjára szökött el s ellopta, elvitte magával a nemzet
bizodalmát.</p>
<p>A magyar hadsereg hátrálni kezdett. Itthon, saját országunkban,
szemünk láttára.</p>
<p>Apám semmiféle utmutatást, parancsot vagy intést nem kapott
sehonnan arra, mit csináljon. Pedig, mint afféle falusi hazafi, ugy
gondolkodott, hogy az ő nemzetőrcsapatának mégis csak tenni kellene
valamit, a mikor az ellenség már a nyakunkon van. Fölkerekedett
tehát szeptember 24-én s átment a szomszéd faluba, Lepsénybe, hogy
a még talán ott levő magyar csapatok vezetőivel értekezzék.</p>
<p>Csakugyan ott találta Répássy őrnagyot és Ivánka Imrét. Ivánka a
pestmegyei önkéntesek élén állott. Ezek voltak ott s még a borsodi
önkéntesek. Teljes visszavonulásban. Eddig a mi hadseregünk
előőrsei, most már hátvédői. Talán maguk se tudták, de apámnak épen
nem mondták, hogy az ellenség oly közel van.</p>
<p>Apám belátta nyomban, hogy most nincs tennivalója. A hol a
főhadsereg hátrál: mit csináljon ott néhány nemzetőr? De még azt is
jó lesz eltagadni, hogy nemzetőr is van a világon. <span class=
"pagenum"><a name="Page_18" id="Page_18">-18-</a></span></p>
<p>Alig tudott Répássy és Ivánka csapatjától elválni. Különösen
megkedvelte a borsodi önkénteseket. Palóczos beszédük nagyon
tetszett neki. Ezt a beszédet még nem hallotta.</p>
<p>A lepsényi nagy kőhid párkányfalán üldögélt egy feltünő jó nemes
arczu ifju. A borsodi önkéntesek egyenruhája volt rajta. Apámnak
ugy tetszett, mintha búnak eresztette volna fejét vagy szunyókált
volna ott a kőfalon. Késő délután volt már az idő.</p>
<p>Megszólitotta az ifjut. Beszédbe ereszkedett vele. Csakhamar
megtudta, hogy a borsodi alispánnak volt a fia. Az akkorinak-e vagy
korábbinak: elfeledtem. Nevére se emlékszem. A kit érdekel:
Borsodban könnyen megtudhatja. Beszéd közben azt mondja az
ifju:</p>
<p>– Hejh, ha az én apám tudná, hogy az ő fia most még sokszor a
puszta kenyérből se ehetik eleget!</p>
<p>Az ifju honvéd nem olyan szinben volt, mintha sokat nyomorgott,
koplalt volna a hadjárat kezdete óta, de azért apám nem sokat
tétovázott, hanem hazasietett, rögtön hivatta Csonkát, becsületes
szabómestert, egyébként a falu dobosát, hogy az előljárókat s a
falu módosabb gazdáit rögtön hivja össze még az esti órákban a
faluházához.</p>
<p>Elhatározták, hogy az asszonyok sütéshez lássanak. Az éjszaka
elég hosszu. Kenyér, kalács, pogácsa, ludpecsenye, birkasült legyen
reggelre két-három kocsira való. Bort, szalonnát, füstölt hust is
gyüjtsenek, a mennyit lehet. Ha a borsodi alispán fiának is van oka
<span class="pagenum"><a name="Page_19" id=
"Page_19">-19-</a></span> panaszra: ez a panasz a mi vidékünkön
szünjék meg alaposan.</p>
<p>Bizony az ellenség lakmározott ebből.</p>
<p>A mi hadcsapatunk hajnalra otthagyta Lepsényt s folytatta a
visszavonulást Polgárdi és Székesfehérvár felé. Reggelre ott
termettek Lepsényben és Mező-Szent-Györgyön Jellasich táborának
előőrsei.</p>
<p>Akkor láttuk csak, hogy nem holmi gyülevész nép az ellenség,
hanem rendes hadsereg, az osztrák császárnak és magyar királynak a
hadserege. Ime, tehát a legnagyobb békesség idején a magyar király
maga rohanja meg saját hűséges és nyugodt magyar nemzetét. Voltak
ugyan horvátok, szerezsánok, határőrök is az ellenséges seregben,
de azért csak valóságos rendes hadsereg volt az ágyuval,
lovassággal, rendes tisztikarral, osztrák tábornokokkal ellátva. Az
osztrák császár küldte azt a magyar király ellen. Még a fővezér is
magyar kormányférfi volt, Magyarország tisztviselője, harmadik
rangu zászlós ura, a horvát bán, a magyar mágnás, gróf
Jellasich.</p>
<p>Ne neked királyi eskü, alkotmány, hűség és becsület! Kutyának
való minden hűség, a mikor a magyarhoz mindenki hűtelen.</p>
<p>Ezt mondta a papunk: Bózsa Sándor s egyetértett vele mindenki.
De nem volt mondásában semmi ujság. Régi példabeszéd az már a mi
országunkban.</p>
<p>Az előőrsök hozták a bán harácsoló rendeletét a mi falunk
számára is.</p>
<p>Nyolcz tehén, száz pozsonyi mérő zab, tizenkét szekér
<span class="pagenum"><a name="Page_20" id=
"Page_20">-20-</a></span> széna, huszonöt akó bor, tiz öl fa,
százötven kenyér, só, szalonna: ennyit kellett nyomban Lepsénybe
szállitani az ellenség számára. Estére ott kellett lenni a
készségnek.</p>
<p>– Vakapád, adta horvátja, lehet teveled másként is beszélni!</p>
<p>Gregorich nótárius uram ötlete volt ez. Ott áll készen három
kocsival a sok kenyér, kalács, pogácsa, ludpecsenye, birkasült,
mézes bor és szalonna is. A gulyáról is könnyen be lehet hajtani a
nyolcz tehenet. Mindez ugyan jobb lett volna a honvédseregnek, nem
is más sereg számára készült, váltsuk meg ezzel a többi
harácsot.</p>
<p>Jó lesz biz az. Csak csinálja meg hát nótárius uram. Ő legalább
tud németül is, horvátul is beszélni.</p>
<p>Meg is csinálta. Átment a terhes kocsikkal nyomban Lepsénybe. A
déli harangszó se hangzott még el, már ott volt a kálvinista
templom előtt s a mint jöttek előre az ellenséges csapatok:
tisztjüket, legénységüket nyomban ellátta fölséges izü és illatu
puha kenyérrel, dagadó kalácscsal, ropogós pecsenyével. Nem evett a
horvát ilyet, a mióta az árnyékvilágon kóborol.</p>
<p>De azt is elmondta az ellenségnek százszor németül is, horvátul
is, hogy a szomszéd Mező-Szent-György község már esennen várta s
ime, kész vendégségre várta a hős bán vitéz hadseregét. Ilyen
»hazafiságra« nem számitott a hős bán, adott is nótárius uramnak
hiteles levelet arról, hogy minden harácsot a falu becsülettel
beszállitott a táborba. <span class="pagenum"><a name="Page_21" id=
"Page_21">-21-</a></span></p>
<p>Apám azonban még ezt se tartotta teljesen megnyugtatónak. Volt
ennek az ellenséges hadseregnek szedett-vedett gyülevész népe is.
Határőrök, szerezsánok, marczona, vad, bitang népség. Ez bizony a
maga szakállára is harácsolt és garázdálkodott. Rabolt, gyilkolt,
pinczéket tört, lábas marhát ragadozott, utczákon és udvarokon
tüzet rakott s arra keritést, kaput, kocsit, szekeret, hidast,
butort, ágynemüt fölhányt. Szilaj vadsággal okozta a károkat a
nélkül, hogy haszna lett volna belőle. Csupán azért, mert véres
gyülöletre biztatták föl a magyar ellen.</p>
<p>Ez volt a hire Jellasich táborának.</p>
<p>Apám hát összegyüjtötte még a déli órában a nemességet. Menjünk
deputáczióba a bánhoz a nemesség nevében. Menjünk kardosan,
panyókásan, a hogy’ illik a magyar nemeshez. Kérjük meg e
tisztelgés fejében, hogy vitéz katonáinak a rablást, gyujtogatást,
fosztogatást tiltsa el.</p>
<p>A küldöttség utját és sikerét leirtam már másutt. A
küldöttségnek tagjai voltak: Bózsa Sándor lelkész, hogy legyen
valaki, a ki néhány szót németül is tud; azután Fodor László
szolgabiró, Pósa József és Nagy Károly, mind falunkbeli birtokos és
közelebbi vagy távolabbi rokonunk s végül apám.</p>
<p>Apámra igazán jó hatással volt a bán. Tökéletes magyar beszéde,
nyilt bizalmas beszélgetése, minden jóra utaló igéretei: mintha nem
is ellenség lett volna, hanem jóbarát.</p>
<p>Mindent megigért a bán s mint utóbb bebizonyodott, <span class=
"pagenum"><a name="Page_22" id="Page_22">-22-</a></span> igéretét a
mi falunkra nézve meg is tartotta. Itt legalább fosztogatás nem
történt.</p>
<p>De apám még se hitt.</p>
<p>Alkonyat felé kocsira rakta anyámat Laczi öcsémmel, a ki akkor
négy éves volt és Lajos öcsémmel, a ki akkor csecsemő volt s
elküldte Balaton-Füredre, a Balaton éjszaki partjára, ottani kis
birtokunkra. Ott nem járt ellenség.</p>
<p>De Lepsény felé a rendes uton még se merte küldeni, mert arra
ellenséges csapatok portyáztak, hanem a kocsi a fehérvári
országutra vezető mellékuton ment s a szőlők mellett dülőutakon.
Füle felé kerülve csak reggel felé ért Veszprémbe s onnan azután
Balaton-Füredre. Alacsony termetü, pupos, törpe alaku emberke volt
a kocsisunk. Neve Bükki István. De minden izma aczél s régi hű
cseléd.</p>
<p>Sohase felejtem el anyám elutazásának egyik kis részletét.
Hálószobánkban piros posztóból voltak az ágyteritők. Az volt a hire
s ugy is volt igaz, hogy a szerezsánoknak piros posztó a
köpönyegjük. Anyám csak az ágyteritőit féltette. Ezt bizonyosan
elragadoznák a szerezsánok. El is dugta az ágyteritőket oly
gondosan, hogy aztán maga is alig találta meg őket. Ép igy rejtette
el védegyleti lobogónkat, mely értékes volt. Fehér nehéz
atlasz-selyem, feliratai vastag arany és skófiumvarrással.</p>
<p>Elmult a baj egyelőre. Az ellenség simán ment rajtunk keresztül.
Sőt a falunkbeli népség még ki is állt a szőlőknél a fehérvári út
szélére, hogy lássa az elvonuló <span class="pagenum"><a name=
"Page_23" id="Page_23">-23-</a></span> sereget. Igaz, hogy a bán
meg is hivta a küldöttséget erre a diszes látványra. Ilyet nem igen
látott a mi népünk 141 esztendő óta. Akkor vonult el ezen az uton
az utolsó német sereg, Rabutin labancz német generális serege, a
mikor 1707-ben téli szállásra vonult Stájerország felé. Keserü
emléke meg van örökitve a családi irásokban. Török, tatár sohase
pusztitotta el falunkat, de ez a német sereg kirabolta s porrá
égette.</p>
<p>Magam is elmentem az utpartra a vonuló hadsereget nézni. A
gyerekek hogy maradtak volna otthon.</p>
<p>Lovasság, tüzérség, gyalogság, szekértábor sorban, egymásután.
Vértesezrede, huszárezrede is volt a bánnak. Voltak határőrei is.
Száz meg száz kocsi kisérte a mi vidékünkből is. Vagy harmincz
mező-szent-györgyi kocsi is volt köztük. Ezek a bán parancsára
voltak kénytelenek a táborral menni. A hadi és élelmiszereket,
podgyászt, szénát, abrakot, a beteg és kidőlt katonákat vitték. Ugy
voltak kirendelve, hogy Székesfehérvárról visszaeresztik őket. De
bizony elhajtották őket Pákozdig. Ott a csata alatt a tábor mögött
maradtak. De egy magyar ágyugolyó egyszer közibük keveredett s
egyik kocsijuk kerekét összetörte. Nosza lóra legénység. A
szent-györgyiek pillanat alatt fölugráltak lovaikra s kezdtek
lassan hazafelé baktatni. Két-három huszár a bán seregéből utánuk
rucczant:</p>
<p>– Hová mégysz, paraszt?</p>
<p>– Itatni, fiam, itatni!</p>
<p>– No csak gyorsan, azután visszatérni! <span class=
"pagenum"><a name="Page_24" id="Page_24">-24-</a></span></p>
<p>– Várj, fiam, várj!</p>
<p>No hiszen várhatta őket Jellasich. De ugy elszeleltek ők az
ötven kilométer távolságból Mező-Szent-Györgyre, nem látta őket
többé a büszke bán soha. Köd előttem, köd utánam! Hanem a kocsijuk
csakugyan ott maradt. A bán megvert serege se vitte futása közben
magával.</p>
<p>Órákig tartott a katonaság elvonulása ott a szemeink előtt.
Egyik-másik katona oda is szólt hozzánk, ki tótul, ki németül. Ki
értette volna e nyelveket? Az asszonynépség vihogott is a furcsa
beszéd hallatára.</p>
<p>Két előkelő uri hintó is ment az oszlopsorban. Az egyik négy
lovas. Az ostorhegyes sántitott. Kovácsunk szakértő; mindjárt
mondta, hogy meg van nyilalva, valami gézenguz horvát kovács
vasalhatta. E hintóban ült a bán, a hadvezér; mellette valamelyik
generális pajtása vagy segédtisztje.</p>
<p>Jókedvü volt a bán, folyton nevetgélt. A szent-györgyiek
tisztességgel, levett kalappal köszöntek neki. Oda is kiáltott
nekik:</p>
<p>– Jó napot, jó napot, emberek! Köszönöm!</p>
<p>Várj csak bán néhány napig, majd meglátod te, hogy mi lesz a
vége a nagy barátságnak!</p>
<p>A másik hintóban polgári öltönyü uriemberek ültek. Akkor se
tudtuk: kik és mifélék. Bizonyosan komiszáriusok voltak. Előttük a
nyitott kocsiban nyomtatványok feküdtek csomagokban. Fel-felvettek
egy-egy kisebb csomagot és odahajitották a nép közé.</p>
<p>– Olvassátok, emberek! Adjátok oda másnak is. <span class=
"pagenum"><a name="Page_25" id="Page_25">-25-</a></span></p>
<p>Ezek voltak Jellasich proklamácziói a magyar nemzethez.</p>
<p>Hogy őt, a bánt fölséges ura s királya bizta meg, hogy
győzhetetlen serege élén bejőjjön hozzánk. Nem ugy jön, mint
ellenség, hanem ugy jön, mint jó barát és jó hazafi s mint a
rendnek, nyugalomnak, polgári békességnek őre. Csak a
zenebona-csinálókat, izgatókat, forradalmárokat, Kossuth elámitott
embereit, külföldi csavargókat akarja móresre tanitani. Elvárja
minden jó hazafitól, hogy ebben neki segitségére legyenek.</p>
<p>No csak várd el, jókedvü bán.</p>
<p>E proklamáczió volt az, melynek terjesztése miatt Görgey
felakasztatta idősb gróf Zichy Jenőt. Volt pedig ebből minálunk
száz meg száz. Az igaz, hogy mi nem terjesztettük.</p>
<p>Jellasich szeptember 26-án Székesfehérvárra ért, hogy onnan
hatoljon előre az ország fővárosa ellen. Előtte vonult vissza
mindenütt a magyar hadsereg.</p>
<p>A bán hadteste 18 vagy 20 ezer emberből állott. A sereg jobb
szárnyát Roth és Philippovich tábornokok vezették. Ugy hiszem, Roth
volt a hadvezér, de mi akkor e két néven ismertük hadtestüket. Igy
ismeri függetlenségi harczunk történetében a nemzeti történetirás
is.</p>
<p>Ez a jobb szárny, a mai katonai műnyelven, erős dandár volt.
Hadakozóinak létszáma 7–8 ezer körül. Sorhadi ezredek, lovasság,
megfelelő tüzérség, határőri és szerezsáncsapatok. Valóságos
kiképzett katonák mind, az akkori idők szerint tökéletes
fegyverzettel. 1848-ban <span class="pagenum"><a name="Page_26" id=
"Page_26">-26-</a></span> hadtestnek nevezték ezt a tábort is.
Ezzel együtt Jellasich betörő hadserege 27–28 ezer főből
állott.</p>
<p>Azonban az osztrák katonai gőg s Jellasich hadvezéri
képtelensége valami érthetetlen, csodálatos hibát követett el a mi
szerencsénkre.</p>
<p>Ha Jellasich a pákozdi csata előtt egyesülhet jobb szárnyával:
serege épen kétszer vagy harmadfélszer lett volna erősebb, mint a
mi magyar hadseregünk. Hiszen a mi seregünk egészben se volt
nagyobb 12 ezer főnél. Ennek is tetemes része ujoncz honvéd s
hevenyészett önkéntes csapatok. Lelkes nép, de nem kész katona. Ma
is él Veszprémben egy öreg barátom, Kovács mérnök, egykor megyei
tiszttársam, a ki szeptember 12-én állott be tüzérönkéntesnek, mint
mérnök-tanuló, azelőtt sohase látott ágyut s néhány nap mulva már
ott volt a pákozdi csatában s tüzmesterré léptették elő ügyes
tüzérkedése miatt.</p>
<p>Igy álltak a szemközt álló haderők arányai. Kétszeres erővel
Jellasich könnyen átgázolhatott volna a kis ujdonsült magyar
seregen, sőt talán még ütközetre se kerül a sor, kardcsapás nélkül
foglalja el országunk fővárosát.</p>
<p>Minő letörölhetetlen szégyen, mily irtóztató csapás lett volna
ez miránk! A mikor a párduczot legyőzi a kopó!</p>
<p>A bán jött előre a rendes ősi hadi uton Kanizsa,
Balaton-Szent-György, Székesfehérvár felé. Roth és Philippovich
pedig jött előre Baranyán, Tolnán keresztül Simon-Tornya és
Székesfehérvár felé. Ugy látszott <span class="pagenum"><a name=
"Page_27" id="Page_27">-27-</a></span> mozdulataikból, hogy
eredetileg Nyék vagy Tétény körül akart a két sereg egyesülni.
Legjobb esetben Fehérvár alatt.</p>
<p>A végzet azt a kötelességet rótta ki apámra, hogy ezt az
egyesülést gátolja meg. Akár tudatos terv szerint, akár ösztön
szerint, ezt meg kellett gátolnia.</p>
<p>Itt kezdődik igazán a mi történetünk.</p>
<p>A bán Fehérváron már valószinüleg belátta, hogy czélszerü volna,
ha serege jobb szárnya, Roth tábora közelebb vonulna hozzá s minél
előbb egyesülhetne vele. Utasitotta tehát ezt, hogy kettős
sietéssel vonuljon előre.</p>
<p>De miként utasitotta?</p>
<p>Táviró még nem volt.</p>
<p>Rendes katonai őrvonal a két sereg közt fenn nem állott. Nem
voltak rendesen összekötve.</p>
<p>Egyes-kettős lovasfutárt küldeni semmit se ér. Azt utközben ugy
lelövik vagy ugy leütik a lóról, mint a verebet. Sohse ér el
Rothhoz és Philippovichhoz.</p>
<p>Nagyszámu erős csapatot pedig hiába küld, mert ez gyorsan nem
mehet s egyébként is saját erejét gyöngitené vele.</p>
<p>A táborkar hát osztrák észszel ugy gondolta ki: legjobb lesz 16
bátor katonát valamelyik vakmerő hősi osztrák hadnagy vezetése
alatt három gyors táboriszekéren küldeni, mely lóhalálában siet s
idején átadja a hadiparancsot Rothnak. Ez már elég erő arra, hogy
fegyvertelen falusi nép könnyelmüen meg ne támadhassa vagy az
esetleges támadást véres fejjel utasitsa vissza. <span class=
"pagenum"><a name="Page_28" id="Page_28">-28-</a></span></p>
<p>Igy történt.</p>
<p>Szeptember 27-én hajnalban indulhatott el a három tábori kocsi
Székesfehérvárról. Reggelre Lepsénybe ért. A távolság 28 kilométer,
gyors futó lónak is másfél órai út. A nehéz osztrák szekerész lovak
ki voltak fáradva és izzadva a futásban kegyetlenül. A hadnagy
betért legényeivel a vendéglőbe reggelizni, a három kocsis pedig
kifogott, etette-itatta és dörzsölte a lovakat.</p>
<p>Ugyanez időben apám is ott ment el a vendéglő előtt kocsival.
Édes anyámat akarta meglátogatni Balaton-Füreden. Három nap előtt
küldte el oda a gyerekeket, látni akarta családját. Vele mentem a
kocsin én is, Dénes testvérbátyám is.</p>
<p>Meglátja apám a három tábori kocsit. Néhány öllel odább megáll ő
is kocsijával. Kuka Péter nevü szentgyörgyi zsöllérembert látja ott
a vendéglő kapujában ácsorogni. Odaszólitja magához, de a kocsiról
le nem száll.</p>
<p>– Miféle három kocsi ez, Péter?</p>
<p>– Katonákat visz, Fehérvárról jön, lovaik kutyául meg vannak
hajtva. Tizenhat szálas katona van velük és egy tiszt.</p>
<p>– Nem beszéltek senkivel se?</p>
<p>– Nem ezek. De különben se érti őket senki, hacsak a zsidó nem.
Én tőlem azt kérdezték: merre van Szilafa? A vendéglőstől azt
kérdezték: merre van Simite-Simota? Nincsenek a mi vidékünkön ilyen
bolond faluk.</p>
<p>Apám nevetett. Nyomban kitalálta, hogy az a Szilafa nem más,
mint Szilas-Balhás, a Simite-Simota pedig <span class=
"pagenum"><a name="Page_29" id="Page_29">-29-</a></span>
kétségtelenül Simon-Tornya. Csakhogy a német tiszt nyelve rosszul
ejti ki, Kuka Péter füle pedig rosszul hallja.</p>
<p>Tehát a bánnak Simon-Tornyára van izenni valója! Még pedig
nagyon fontos, azért ez a nagy katonai karhatalom. Talán ott van a
másik betörő osztrák-horvát sereg. Vajjon mi lehet abban az
üzenetben?</p>
<p>Bánja a kő, akármi van. Odaszól a kocsishoz.</p>
<p>– No menjünk, István!</p>
<p>Elindult a kocsink s mentünk rendes ügetésben előre
Balatonfő-Kajárra. Apám nem akart letérni füredi utjáról.</p>
<p>Balatonfő-Kajár jó négy vagy öt kilométer Lepsényhez. Rendes
hajtással husz percznyi távolság. Husz percz alatt sokat lehet
gondolkodni. Apám is gondolkodott, vajjon jól cselekszik-e most, ha
Balaton-Füredre megy, a helyett, hogy otthon volna.</p>
<p>Balatonfő-Kajáron megáll a faluháza előtt. Ismerősök
beszélgetnek ott. Felső-bükki Nagy Ferencz, a falu potior
birtokosa, legidősb Kenessey József atyánkfia, a jegyző s mások.
Valamennyien egyszerre kiáltják apámhoz:</p>
<p>– Mi ujság Szent-György felé?</p>
<p>Apám elbeszéli a három tábori kocsi esetét. Elbeszéli
gyanitásait is. Beszélgetés közben azt mondja Kenessey József
apámnak:</p>
<p>– Mégis jó volna tudni, Lajos öcsém, mi van annak a hadnagynak a
táskájában.</p>
<p>Ez bizony igaz. Apám rögtön készen volt eltökélésével. Kiadta a
parancsot a kocsisnak. <span class="pagenum"><a name="Page_30" id=
"Page_30">-30-</a></span></p>
<p>– Fordulj meg, István. Megyünk haza. A hogy’ a kocsi meg a ló
birja.</p>
<p>A pupos kocsis kezén röpült a két ló. Mikor Lepsénybe
visszaértünk, a három tábori kocsi akkor is ott volt a vendéglő
előtt. A katonák már megreggeliztek, de a lovak még ettek.</p>
<h3>III.</h3>
<p class="summary">(Apám támadást parancsol az ellenség ellen. –
Kik voltak a hősök? – A vadrácz kovácslegény. – Csata előtt igyunk
egyet. – A vakmerő lelkész. – Sortüz egymás ellen. – Holtak,
sebesültek. – A háboru kemény dolog. – Az ellenség menekül. –
Utána! – A félre vert harangszó. – Az üldözés. – Ujabb véres
összecsapás. – Az utolsó hős. – Szomoru halála. – Mit feleljen az
örök biró előtt?)</p>
<p>Apám, a mint hazaértünk, nyomban hivatta a falu hadnagyát, a
dobost s a kisbirákat. Nyargalják be a falut, minden nemes és
minden nemzetőr ott legyen nyomban a falu házánál. Három kocsi is
készen álljon befogva, hevenyészett ülésekkel ellátva. Fegyvert
hozzon mindenki.</p>
<p>Huszonöten vagy harminczan jöttek össze hamarosan. Nagy munkaidő
volt, vetés, kukoriczaszedés, szüretre készülődés. Az emberek nagy
része nem volt otthon, vagy nem volt kéznél.</p>
<p>Apám előadta, mi a teendő. A katonákat el kell fogni, le kell
fegyverezni s ha másként nem lehet, véres összecsapásban
elpusztitani. Becsület, okosság és hazafiság parancsolja. De
azonfelül ő is parancsolja.</p>
<p>Tizenöten vállalkoztak. A többi valamely ürügy alatt elosont,
elpárolgott, elkésett. <span class="pagenum"><a name="Page_31" id=
"Page_31">-31-</a></span></p>
<p>Ne csodálkozzék senki.</p>
<p>A katona mégis csak katona. Tanult mestersége a véres harcz.
Életre-halálra mindig kész. Erős, bátor, fiatal mind a tizenhét
vitéz. Hadnagyuk nem tud megijedni. Lőfegyver a kezökben, szurony a
fegyveren, hatvan töltés a táskában, elszántság a szivekben. Bizony
meg kell azt gondolni, hogy kis falunak fegyvertelen szántóvető
népe megrohanja-e a vitézek csapatát?</p>
<p>A tizenöt elszánt vállalkozó nemzetőr közül mindegyiknek a
nevére már nem emlékszem. De a kikre emlékszem, megérdemlik, hogy
nevüket följegyezzem.</p>
<p>Apámon kivül ott volt Bózsa Sándor lelkészünk. Ott volt Kovács
János tanitónk. Ez volt az én elemi oktatóm. Ez tanitott először a
latin nyelvre is. Ettől tanultam meg Vörösmarty Szózatát és Kölcsey
Himnuszát. Később lelkész lett ő is s valahol már irtam róla. Végre
a belső emberek közül ott volt Gregorich Ferencz, a jegyzőnk.
Huszártermészetét most se tagadhatta. Káromkodott szakadatlan.</p>
<p>A nemes urak közül vállalkozott Matkovich Balázs,
nyavalyatörőssége miatt kissé hóbortos. Aztán Fodor László
szolgabiró rokonunk. Ők azonban ketten együtt külön kocsin mentek
ki az összeütközésre s apám kommandója alá nem helyezkedtek.
Vállalkozott még Horváth Sándor birtokos, Szentkirály-szabadjai
származásu, régebben akademikus tanitó falunkban, a hol egy távoli
rokon családba házasodott és Ujhelyi László kisbirtoku nemes, a ki
anyámnak volt távoli rokona. Végül Pósa József közeli rokonunk.
Ennek 14 éves fia <span class="pagenum"><a name="Page_32" id=
"Page_32">-32-</a></span> is pápai tanuló, már akkor ügyes lövő
minden áron csatlakozni akart, de apám nem engedte. Neve Pósa
Károly. Csak később önfejüleg vett részt az ellenség
üldözésében.</p>
<p>A volt jobbágy telkes gazdák közül vállalkozott Kemény Péter,
három vármegyében a leghiresebb zsákoló; vállas, termetes, erős
ember. Guzst tudott csavarni a kapanyélből. Azután Szente Péter, a
kinek a mellékneve ez volt: »a hosszu nyaku«. Ez volt a parasztság
szónoka. Végül, a kire biztosan emlékszem, Körösztös János. Ezeken
kivül még hárman voltak, de e háromnak a neve emlékezetemből
kipárolgott.</p>
<p>Igy jött össze a 15 főből álló csapat. Apámon kivül öt nemes ur,
három belső ember s hat telkes gazda. A telkes gazdáknak nem volt
lőfegyverük. Az egyik dárdával, a másik fejszével jött. Ujhelyi
László vasvillával. Javakorabeli vakmerő ember volt.</p>
<p>– Nekem – ugymond – nem kell a puska. Nagyot puffan s azután
eldobhatom. A vasvilla nem csal.</p>
<p>A nemes urak s a belső emberek mind lőfegyverrel voltak. Tehát
hét lőfegyver. Csak amolyan vadászpuska. Uraik nem szoktak golyóval
lőni, minthogy határunkban csak apró vad van. Csak a söréttel s
legföljebb a ficzkóval tudtak bánni.</p>
<p>Mikor a három kocsi kiindult a falu házából, az utolsóra
fölkapaszkodott a vadrácz kovácslegény. Csak ugy kötényesen,
szurtosan, füstösen, mellény nélkül, feltürt ingujjal, a hogy a
műhelyben szokott dolgozni. Ő volt egyedül az önkéntes csapat. Volt
a kezében egy <span class="pagenum"><a name="Page_33" id=
"Page_33">-33-</a></span> rozsdás háji-báji egycsövü rongyos puska.
Valami csőszpuska lehetett, a műhelybe adták igazitás végett. A
vadrácz most megtöltötte ezt az egy csövet. Csaknem felehosszáig
töltötte meg vágott vasdarabokkal s ugy vette magához.</p>
<p>Ő fürödni akar az ellenség vérében.</p>
<p>Indulás előtt még egy fontos intézkedést kellett tenni
apámnak.</p>
<p>Falunktól északkeletre a székesfehérvári országut partján van a
bessenyői puszta valami négy kilométer távolságban. Falunk völgyben
fekszik s a puszta szép fehér épületei a faluhoz képest bizonyos
fensikon. A pusztából nagyon szépen be lehet látni falunkba s
falunk egész határába.</p>
<p>A bán seregének valami utócsapata, valami podgyászfedezet vagy
katonai nyelven: hátvéd ott táborozott a bessenyői pusztában. A
csapat vagy 800 főből állhatott. Volt valamelyes lovassága is.
Óvatosnak kellett lenni, hogy ez a csapat valahogy észre ne vegye,
mi történik falunkban. Ha észreveszi s ránk rohan: a falut fölégeti
s lakosait kardélre hányja. A hogy szokás a háboruban ősidőktől
fogva.</p>
<p>Minthogy az összeütközésnek a falutól nyugatra, az Enyingre
vezető út körül kellett megtörténni: apám attól nem félt, hogy a
bessenyői ellenség idáig elláthasson vagy a puskaropogást innen
meghallhassa. Egészen más, ha a falu déli vagy keleti határában
történnék az ütközés. De már a harangszót a somogyi szél elringatná
Bessenyőig. <span class="pagenum"><a name="Page_34" id=
"Page_34">-34-</a></span></p>
<p>Odahivatta hát a szomszédból a vén Balázs Jánost, a harangozót,
hogy a templom kulcsát vegye magához és semmi teremtett lelket a
harangokhoz férni ne engedjen s bármi történik, tűz, véres halál
vagy más veszedelem, a harangokat félreverni nem szabad. Nagyobb
biztosság okáért Csonka Ferencz dobost is odaállitotta ezzel a
parancscsal a templom ajtajába.</p>
<p>No most már Isten hirével neki az ellenségnek!</p>
<p>Ragyogó szép őszi nap volt. Délelőtti tizenegy óra. Ebédet még
nem evett senki. Mikor már fennültek a kocsin, a jegyző
fölkiáltott:</p>
<p>– Hahó, urak, majdnem elfeledtünk valamit!</p>
<p>Leugrott a kocsiról, bement a szobába s kihozott egy pintes üveg
jóféle pálinkát. Zöld dió és aszalt szilva volt a pálinka ágya és
ezerjófű.</p>
<p>– Igyunk egyet utoljára. Az apám se ment a csatába üres
gyomorral.</p>
<p>Hát ez bizony jó lesz!</p>
<p>Ittak. Az üveg üres lett, csak a pálinka ágya maradt meg
benne.</p>
<p>Volt ugyan néhány hangos szó ivásközben is, de boldogult jó
apámnak, valahányszor az indulás pillanatáról megemlékezett, mindig
volt megjegyzése.</p>
<p>– Nem mondom, hogy valami nagy kedvünk lett volna az ellenségbe
belerohanni. Az volt a szerencse, hogy az a hóbortos jegyző ugy
szidta a horvátot még akkor is, mint a zápor. Magam is aggódtam. Mi
lesz az összecsapásból? Hát majd azután még mi lesz, ha a német
talál győzni utoljára? <span class="pagenum"><a name="Page_35" id=
"Page_35">-35-</a></span></p>
<p>Apám rákiáltott a kocsisokra. Fiatal paraszt legények
voltak.</p>
<p>– Sebesen hajtsatok, gyerekek.</p>
<p>A faluvégen, az én Barta-csárdám mellett válik az út kétfelé. Az
egyik ága Lepsénybe, a másik ága Enyingre vezet.</p>
<p>A mieink a lepsényi ágra fordultak. Alig mentek azonban ötven
ölnyire, csak látták ám, hogy a három tábori kocsi katonákkal
megrakva sebes hajtással iramodik le a puszták felé.</p>
<p>Nosza sebten átforditani a kocsikat az enyingi utra! Az enyingi
út épen keresztezi a pusztákra vezető utat. A keresztutnál épen
beleütköznek a horvátokba.</p>
<p>Ugy is lett. Hajtott a három szent-györgyi kocsis, mint a
förgeteg. Porfelhő támadt a nyomában. De a tábori kocsik nyomában
is. A biztos szemmérték ugy mutatta, hogy a keresztutnál a hat
kocsi egymást lovastul, emberestül együtt összetöri.</p>
<p>Azonban a vitéz osztrák hadnagy okosabb volt. Épen a keresztut
előtt megállitotta a kocsikat.</p>
<p>Harsány, pattogó német szóval vezényelt. Le a kocsikról! Háttal
a kocsiknak! Csatasorba! Fegyvert lövésre készen?</p>
<p>Mire apám a kocsiról leszállt s jó nemzetőreit olyan a milyen
csatasorba tudta állitani: az ellenséges katonaság már némán, de
nyugodtan és készen várta a csatajelt. Lőni, vágni, élni,
halni!</p>
<p>Az osztrák hadseregnek eszeágába se jutott megijedni. Látta,
hogy ellenfele kisebb számu, fegyelmezetlen, <span class=
"pagenum"><a name="Page_36" id="Page_36">-36-</a></span> csupán
nemzetőr s ugyszólván fegyvertelen. Még ő kezdte meg a tárgyalást.
Természetesen németül.</p>
<p>– Mit akarnak az urak?</p>
<p>A mi sorunkból Bózsa Sándor, a lelkész, szó nélkül előre lépett
s a hadnagy előtt két lépéssel megállt. Puskája kezében, lövésre
készen. Rossz, tört német szóval azt mondta a hadnagynak:</p>
<p>– Önök foglyaink, le a fegyverrel!</p>
<p>A hadnagy elnevette magát. Mintha játéknak, bolondságnak
tartotta volna az egész dolgot.</p>
<p>Kétszer is kérdeztem apámtól: nem csalódott-e, jól látott-e,
csakugyan nevetett-e a hadnagy? Apám figyelőképessége csodálatos
volt. Erősebb figyelőt nem ismertem. Negyven éves férfi volt,
teljesen higgadt vérrel és gondolkozással. Bizony nevetett a
hadnagy Megkérdeztem Horváth Sándort és Pósa Józsefet. Ők is
határozottan észrevették a nevetést.</p>
<p>A hadnagy tehát bátor, nyugodt, igazi hős lélek volt. Csodálatos
ember. Az ember a halál pillanatában nem szokott nevetni. A
nevetéshez a testnek is, a léleknek is jókarban kell lenni. Akár a
test van haldokló állapotban, akár a lélek teljes a halál
tudatával: a nevetéshez se erő, se kedv. Ezer meg ezer ember
haláláról emlékeznek meg az irások, de a ki halála pillanatában
nevetett volna, olyan emberről nincs emlékirás.</p>
<p>A hadnagy elnevette magát.</p>
<p>A pap rettentő hirtelen természetü ember volt. Valami
kimondhatatlan düh vett erőt rajta, a mint a nevetést látta és
hallotta. Egyetlen szót se szólt többet, puskáját <span class=
"pagenum"><a name="Page_37" id="Page_37">-37-</a></span> nagy
gyorsasággal fölemelte s abból a két lépés távolságból a hadnagyot
mellbe lőtte.</p>
<p>A hadnagy megingott, de nem esett el. Csak a kocsi lőcséhez
tántorodott. Sörétre volt a pap fegyvere töltve, a fojtás és a
sörét egy tömegben ütötte mellbe abból a nagy közelségből a
hadnagyot, mellén vastag ruha, vastag rétegü irások és tárcza: a
lövés még csak komoly sértést se okozott. Csak épen nagyot
taszitott a hadnagyon.</p>
<p>De aztán a hadnagy harsány hangon kiáltotta legényeinek a
vezényszót:</p>
<p>– Tüzelj!</p>
<p>S a tizenhat katona a vezényszóra szabályosan, bátran belelőtt
öt lépés távolságból a szent-györgyiek hadsorába. De e hadsorból is
visszaadta a lövést hat lőfegyver.</p>
<p>A hős hadnagy a kettős sortüz eredményét nem érte meg.</p>
<p>Azalatt a néhány pillanat alatt, mig a két ellenfél sorakozott s
a hadnagy és a pap egymáshoz szólt, a vadrácz kovácslegény a maga
agyontöltött rongyos puskájával az egyik tábori kocsi mögé
surrankodott s rátámasztotta a puskáját a lőcsfejnél a
kocsioldalra. Ez a lőcsfej épen átellenese volt annak a lőcsnek, a
melyhez a hadnagy tántorodott. A mint a hadnagy a »tűz« vezényszót
elkiáltotta, a vadrácz legény is elsütötte fegyverét. A négyszeres
töltés akkorát durrant, mint egy kis mozsárágyu. Mire füstje
eloszlott: a hadnagy élettelen teste ott feküdt a földön a kerék
mellett, feje pedig két lépéssel távolabb. <span class=
"pagenum"><a name="Page_38" id="Page_38">-38-</a></span></p>
<p>Csoda esett. Az az iszonyu lövés ugy leszakitotta a hadnagy
fejét, mintha bárddal metszették volna le. Ily esetnek hirét apám
se hallotta soha.</p>
<p>Egy másik katona is elesett a sortűz alatt.</p>
<p>De a mi csapatunknak is sulyos vesztesége támadt. Gregorich
Ferencz nótárius uram nagy lövést kapott a tomporánál ugy
félszakosan. Minden vastag izmán keresztül tört az ostoba golyó. A
vitéz egykori huszárőrmester szó nélkül összeesett. Csak azután
kezdett káromkodni amugy huszárosan, a mikor már a csatatér üres
lett s a holt hadnagyon és a vonagló katonán kivül senki se volt
körülötte.</p>
<p>Mert annak a kettős sortűznek a holtakon és sebesülteken kivül
az lett a következése, hogy a három tábori kocsi kocsisa, mintha
parancsolták volna, belevagdalt a lovakba s ugy elnyargalt a kőkuti
puszta irányában, hogy csak a porát láttuk egyideig, de azóta hirét
se hallottuk.</p>
<p>De a mi három kocsisunk se volt röstebb. Szempillantás alatt
rajtuk termettek vitézeink s a három kocsi is menekült vissza a
falu felé lóhalálában. Hiába! A fejsze, a vasvilla s a kilőtt
vadászpuska még se elég erősség vitéz katonák fegyvere ellen.
Kivált ha a vitéz katonák még nagyobb számmal is vannak.</p>
<p>E pillanatban vágtatott oda Fodor László és Matkovich Balázs
külön kocsin. De bizony nem mentek ők nagyon közel az ellenséghez.
Jó távolból mindegyik kilőtte puskája mindkét csövét a katonák felé
s aztán fordulj, indulj, – ugy elszeleltek hazafelé, előbb otthon
voltak az ebédnél, mint apám vitézei. <span class=
"pagenum"><a name="Page_39" id="Page_39">-39-</a></span></p>
<p>Apám nem ugrott fel egyik menekülő kocsira se, szűk hadnagyi
magyar ruhájában nem is lett volna könnyü az ugrándozás. Nótárius
komája eleven vagy holt testét se akarta otthagyni. De a mikor
mindenki megfordult, ő is meghátrált vagy száz lépésnyire.</p>
<p>Ott legelt a lepsényiek tehéngulyája. A gulya szélén megállt. A
tehén biztos védőfal volt a golyó ellen. Onnan nézte, mire
határozza el magát az épségben maradt tizenöt katona.</p>
<p>A katonák tiszt nélkül s kocsi nélkül maradtak. Ugy látszott:
tanakodtak egy-két perczig. Mitévők legyenek? Falunk fölött
oda-odanéztek a bessenyői pusztába. Tudták, hogy a bán hadseregének
egy erős »hátvéd« csapata ott táboroz. Legalább reggel még ott
volt. Ezzel kellene egyesülniök. Ez volna a menedék. Ámde a mi
falunkon át vitt oda az út; az pedig bizonyos, hogy a mi népünk
őket át nem ereszti. Elhatározták, hogy falunkat kikerülik s a
pusztákon át kisérlik meg Bessenyő vagy Székesfehérvár felé a
menekülést.</p>
<p>Apámban feltámadt a vadászvér. Puskájának mind a két csöve meg
volt már hatalmasan töltve ficzkóval. Egy tehén faránál féltérdre
ereszkedve erősen czélba vett egy katonát. A puska kettőt durrant
egymásután.</p>
<p>Valaki nagyot kiáltott mellette.</p>
<p>– Megvan! Megvan, nemzetes hadnagy uram! Egy megint ott
fekszik.</p>
<p>Egy katona csakugyan elesett. A lövés térdkalácsát zuzta össze.
Csak akkor vette észre apám, hogy a ki közbekiáltott, ott állt
mellette. S az senki se volt más, <span class="pagenum"><a name=
"Page_40" id="Page_40">-40-</a></span> mint Szombati, a zsöllérünk,
a kit egyik munkámban »A házatlan zsöllér« czim alatt már
megénekeltem.</p>
<p>Épen jókor jött.</p>
<p>– Eredj csak iziben az emberek után. Ki ne fogjanak, forduljanak
vissza nyomban ide hozzám!</p>
<p>A gyorslábu Szombatinak nem sokáig kellett futnia. Mi gyerekek s
még egy csomó népség a Barta-csárda mellől, az árokpartról néztük a
véres csetepatét. Ott megálltak a kocsikkal menekülő nemzetőreink,
ott vették észre, hogy se apám, se a jegyző nincs közöttük.</p>
<p>Ott érte el őket Szombati. Közölte velük a parancsot, de azt is,
hogy egyet azóta a katonák közül apám elejtett.</p>
<p>Visszafordultak mind a tizenhárman.</p>
<p>Apám először is az egyik kocsin Gregorich Ferencz jegyzőt
hazavitette. Levágott kukoriczaszárból hevenyésztek neki puha,
ringó fekvőhelyet. Sulyos volt a seb, sok vért vesztett már,
káromkodni se tudott már.</p>
<p>A másik kocsit küldte lóhalálában Enyingre orvosért és
kötőszerekért. A Wallenstein doktor jőjjön azonnal, semmiféle
halogató kifogása el nem fogadtatván.</p>
<p>A harmadik kocsi menjen vissza a faluba, hozzon embereket
ásóval, kapával. A halottakat el kell temetni haladéktalanul. Ne is
menjen messze be a faluba. Csak a tóparti zsöllérek közül szedjen
össze ötöt-hatot.</p>
<p>Azalatt, mig e rendelkezések történtek, a két sebesült katonát
agyonlőtték. Ujhelyi László és Kemény Péter ugy akarták őket
agyonverni, de apám ezt nem engedte. Golyóhalál a katonahalál.
<span class="pagenum"><a name="Page_41" id=
"Page_41">-41-</a></span></p>
<p>De hát nem lehetett volna őket megmenteni, kórházba vinni,
meggyógyitani, az életnek és szerető családjuknak visszaadni?</p>
<p>Megegyezett az a hadi joggal, a nemzetközi joggal, a Corpus
Jurissal s az emberséggel, hogy ép katonát igy legyilkoljon,
sebesült katonát igy elpusztitson a nemzetőr, a mivelt és jólelkü
magyar ember?</p>
<p>Bizony, nagy kérdések ezek.</p>
<p>De ha Jellasich tábora egyesül Rothnak táborával: agyontiporja
az ellenség a mi ujoncz magyar seregünket.</p>
<p>Tehát a két tábor közt az érintkezést szent kötelesség volt
minden áron meggátolni. Minden áron!</p>
<p>Hiszen mi joggal védtük apáink földjét, melyet az ellenség
bitorul támadott.</p>
<p>Hiszen, ha a katonacsapatból csak egyetlen egy marad is életben:
az embertelen ellenség mindent megtud s akkor bitófára huzatja
jobbjainkat s koldussá és földönfutóvá teszi népünket.</p>
<p>Csupán azért, mert védtük hazánkat, ősi örökünket.</p>
<p>De ne bizonykodjunk. A háborunak végzete van. Az ellen semmit se
ér a bölcselkedés.</p>
<p>A mi történt: én csak azt mondom el.</p>
<p>Apám tanácsot tartott embereivel. A menekülő katonákat meg kell
ejteni. E fölött semmi kétség. De kocsin-e, lovon-e vagy
gyalogszerrel?</p>
<p>A kocsi meg a ló nagy czéltábla. A katona pedig lő. A nagy
kukoricza-dülőkben kocsival, lóval nehezebb is a mozgás. Tehát
gyalogszerrel folyik az üldözés. <span class="pagenum"><a name=
"Page_42" id="Page_42">-42-</a></span> Időnk van rá: napnyugtáig.
Terünk is van hozzá elég. A lepsényi, mező-szent-györgyi és
polgárdi határ, a déghi és lángi puszták együtt több mint ötvenezer
hold. Sokkal nagyobb a Hortobágynál. E területen se hegy, se völgy,
se erdő, se árok, se szakadás, se bozót, se tó, se ér. Itt elbujni
nem lehet az ellenségnek. Csak napszállatig legyen meg a vad.</p>
<p>Most dél van. Talán jó lenne mégis egyet falatozni. Éhgyomorral
nehéz lesz estélig.</p>
<p>Nem lehet. A katonának is dél van. Ő se eszik. Mi se lehetünk
alábbvalók.</p>
<p>Előre!</p>
<p>Irtóztató hajtóvadászat kezdődött. A vad a 14 erős határőr
katona. Fegyverrel s fölös lőszerrel. Elszánva a halálra. Tudja,
hogy másként nem menekül. Csak ugy, ha utolsó lehelletig védi
bőrét.</p>
<p>A vadászok és hajtók többen vannak.</p>
<p>A kiket apám sirt ásni és temetni hozatott ki, kettő azok közül
is beállt vadásznak. Az egyiknek a neve Hende János, a másiké
Fazekas Mihály. Mind a kettő csak szegény házas zsöllér. Fejszét is
hozott magával mind a kettő. Nemcsak ásót. Dolga lesz a fejszének
is.</p>
<p>De a harangokat is félreverték.</p>
<p>Hallotta a nép a puskaropogást. A mikor a jegyzőt vérben-fagyban
hazavitték, megrohanták a templomajtót. Hiába rejtette el a
kulcsokat az öreg harangozó Balázs. Volt egy fia, ludtalpu volt. A
legények emiatt Tipetopa Balázsnak nevezték. A Tipetopát nyakon
fogták. Megfojtják, ha a kulcsokat elő nem teremti. Nem
szabadulhatott másként: <span class="pagenum"><a name="Page_43" id=
"Page_43">-43-</a></span> előteremtette. Fölrohantak a toronyba.
Félreverték mind a három harangot. Szomoru szó a félrevert
harangszó. Veszedelmet jelent. Asszony jajgat, gyerek sivalkodik,
megbőszül a tömeg. Fujhat már a somogyi szél, elviheti a hangot a
bessenyői pusztába. Most már azzal se törődnek.</p>
<p>A harangszóra egymásután futnak ki az emberek. Ki, a messze
határba. Kettesével-hármasával. Gyilkos eszközt visz magával
mindenki. Fejszét, vonyogót, vasvillát, lobogós dárdát.</p>
<p>De a kiknek puskájuk volna: azok elmaradtak. Nemes ember ugyan
ha kényelmesen teheti, egész nap elvadászgat, de hogy egész nap
futva kergessen ellenséget: azt az ő tüdeje, lába, büszkesége ki
nem állja.</p>
<p>Csak apám maradt meg az üldöző sereg élén. Neki kötelességében
is állott.</p>
<p>A katonák eleintén a kőkuti puszta irányában menekültek délkelet
felé. A Rába-család birtoka hajdan, – később s ma is a
Purgly-családé. A mint a puszta épületeit meglátták: letértek arról
az irányról. Lakott helyre menni nem látták tanácsosnak. Ha jobbra
fordulnak, a gróf Nádasdy Ferencz riki pusztájába tévednek, a hol
szintén épületek és emberek vannak. Balra fordultak tehát kelet
felé s nekivágtattak az én birtokomnak, a Lapos nevü dülőnek. Erre
nagy messzeségben nem látszott előttük semmi épület.</p>
<p>A katonák győzték a futást. Erős fiatal emberek. De bármily
erősek: kifáradnak, kimerülnek, összeroskadnak, kidőlnek. Nehéz a
ruha, a bakancs, a podgyászbatyu. <span class="pagenum"><a name=
"Page_44" id="Page_44">-44-</a></span> Különösen nehéz a puska és a
tölténytáska. Jól tudták ezt az üldözők is. Még jobban érezték a
katonák.</p>
<p>Eleintén meg-megálltak, szem-irányra vették az üldözőket s
beléjük lövöldöztek. Golyójuk nem talált. Apám is lőtt rájuk
háromizben, ő se talált. Talán nagy volt köztük a távolság.</p>
<p>Ugarokon, tarlókon, szántásokon, kukoricza-táblákon is történt a
futás. Ez is szemlátomást pusztitotta az embererőt. De majd jön a
nagy Ökörmező, egyenes, sima, fényes, gyepes legelő, ott nem
sülyedez az ember lába: ott talán lesz menekülés. Igy számitottak a
katonák.</p>
<p>Hiába!</p>
<p>Az Ökörmező szélére kiértek ugyan, de már erőtlenül.</p>
<p>Mekkora volt Ilion vára? Mekkora utat végeztek Homerosz hősei, a
mikor a gyorslábu Achilleüsz kergette Hektort s a mikor gyors
futásban háromszor kerülték meg a várost? Pedig a város körül nem
volt olyan sima és egyenes mező, mint a mi nagy Ökörmezőnk. A költő
szerint Athéne, a bölcs és ravasz istenasszony, birta rá Hektort,
hogy ne fusson tovább, hanem álljon meg és álljon szembe gyorslábu
ellenségével. Pedig dehogy az birta rá. Hanem elbágyadtak az izmok,
megereszkedtek az inak, sziv és tüdő megunta az erős munkát.</p>
<p>A nagy mező szélén a katonák megálltak. Tanácskozásuk alig
tartott egyetlen perczig. Elhatározták, hogy kegyelemre megadják
magukat. Föltétlenül bizonyos, hogy a harczban és a futásban
elpusztulnak. Hátha megmenthetnék a puszta életet!</p>
<p>Kifelé fordult arcczal körbe álltak s féltérdre ereszkedtek.
<span class="pagenum"><a name="Page_45" id=
"Page_45">-45-</a></span> Lövésre kész töltött fegyverük térdükön
keresztülfektetve. Ugy várták be az üldözőket.</p>
<p>Csakhamar ott termettek a szent-györgyiek. Lehettek már vagy
harminczan. De a messzeségből is folyton szállingóztak még.
Körülvették a tizennégy térdeplő katonát.</p>
<p>Szomoru tárgyalás volt az, a mely most köztük megkezdőgött, de
két-három percznél tovább alig tartott.</p>
<p>A katonák közül senki se tudott magyarul, a mieink közül senki
se tudott németül vagy horvátul.</p>
<p>A jelek és jelenségek után ugy kell lenni, hogy a katonák
fölajánlották fegyverüket és szabadságukat, de föltételül tüzték,
hogy életben maradhassanak.</p>
<p>Apám még néhány száz lépés távolságban volt. A hajszában ugy
futni, mint a katonák s a fiatalabb és pőregatyás szent-györgyiek,
csakugyan nem tudott.</p>
<p>Ujhelyi László volt a mieink közt a leghevesebb. Odakiáltott a
katonákhoz:</p>
<p>– Nem alkudozunk veletek, kutyák. Először adjátok át a fegyvert,
azután várjátok meg, mit csinálunk.</p>
<p>Nem értették e szót a katonák. De ha értették volna is, akkor se
egyezhettek volna bele.</p>
<p>Ujhelyi nem is várt tovább.</p>
<p>Érthetetlen düh fogta el. Az egyik katonára ráugrott, mint a
tigris, kirántotta kezéből a puskát s mielőtt az a katona térdéről
felemelkedett volna, őt agyonlőtte.</p>
<p>A többi katona mind felugrált s egymásnak hátat vetve
belelövöldözött a nemzetőrökbe.</p>
<p>De ezek is rárohantak a katonákra. Egy pillanatig borzasztó
dulakodás támadt az ellenségek közt. <span class="pagenum"><a name=
"Page_46" id="Page_46">-46-</a></span></p>
<p>Fazekas Mihály, a sirásó, a kezében levő erdei fejszével mint a
villám, ugy csapott le a katonákra. Két suhintással két katonának
hasitotta ketté a fejét. Nyomban meghalt mind a kettő.</p>
<p>Ez a Fazekas alacsony, zömök termet volt. Mozdulatai gyorsak.
Egyik legjobb aratómunkásnak tartották a faluban, nagy izomerővel.
Különös testi sajátsága volt, mint a japán szemfényvesztőknek. A
japán lenyeli a kardot, ő pedig le tudott tuszkolni a torkán
félméter hosszu rétest, a nélkül, hogy harapott, rágott és nyelt
volna. Sok fogadást nyert ezzel a faluban és a vásárban.</p>
<p>Hende volt a másik azok közül, a kiket apám temetni kirendelt s
a ki az üldözőkhöz csatlakozott. Magas, erős, vörösszőrü ember.
Egyik katona a puskatussal vágta fejbe. Kemény koponyája kiállta az
ütést, nekiugrott, mint a hiuz, a katonának, torkon ragadta s
szempillantás alatt megfojtotta. A holttestet, mint zsákot
hajitotta el a gyöpön.</p>
<p>Berta János szent-györgyi nemzetőrt a karján érte lövés.
Belehalt. Mire hazaértek vele: elvérzett.</p>
<p>Összesen öt katona maradt holtan az összecsapás terén. Kilencz
kimenekült a tolongásból s vagy száz lépésnyire megugrott. Bár
halálosan kimerülve s megrémülve, ott a katonai erény lett urrá
lelkükön. Megálltak s vezényszóra fegyverüket megtöltötték s
gyujtóval ellátták. Sőt hárman vagy négyen vissza is lőttek a
mieinkre, hogy menekülésüket biztositsák.</p>
<p>Hiába!</p>
<p>Hova menekülnek? Előttük a határtalan puszták. <span class=
"pagenum"><a name="Page_47" id="Page_47">-47-</a></span> Könyörülő
lélek nincs segitségükre. Se ételük, se italuk, se pihenésük. Ha
aczélból volnának, akkor is el kellene pusztulniok. Nyomukban a
szent-györgyiek, a kik már vért szagoltak, a kik már két
áldozatukat siratják s a kiknek, ha maguk elveszni nem akarnak,
őket kell elveszteniök.</p>
<p>Igy is lett.</p>
<p>Nyolcz katona egyenként, egymásután dőlt ki. Kimerült, elesett,
lefeküdt. Az üldözők felkonczolták. Szegény fiuk! Csak három
könyörgött életéért. A többi némán fogadta a halált. Talán nem is
tudták már, a mikor a halál rájuk rohant.</p>
<p>De volt egy közöttük, a ki nem akart elfáradni. Az utolsó. Apám
még évek mulva is elérzékenyült, mikor erről volt szó.</p>
<p>Egyenes termetü, derék szép ifju volt. Bajusza alig serkedzett.
Erős és bátor. Nem futott, hanem csak siető lépésekben ment előre.
Időnként megállt és körülnézett. Égen-földön lehet-e segitség? Nem
lehet. Minden bajtársa halott már. Még azt is látja, a mint az
elhullt vitézeknek a sík mezőben ássák a sirt. Maga van idegen
országban, ellenséges földön, haragos, szilaj üldözők a
nyomában.</p>
<p>Meg-megáll, czélba veszi az üldözőket s visszalő rájuk.</p>
<p>A tarnóczai puszta határárka mellett észak felé fordul. Arra
fekszik Bessenyő. Ott van a horvát sereg tábora. Ha ő eljuthatna
oda!</p>
<p>Apámban aggodalom támadt. A fiu bátor, meg nem adja magát
életre-halálra, hatvan tölténye van, biztos <span class=
"pagenum"><a name="Page_48" id="Page_48">-48-</a></span> halálra a
nemzetőr meg nem közelitheti. Hátha emberfölötti csodálatos ereje
van? Hátha mégis sikerül neki a bán utóseregét elérni? Igaz, hogy a
fehérvári országut oda egyenes irányban is legalább hat kilométer
távolság s ez utat ily üldözés után már lehetetlen megtenni. De
hátha csoda történik?</p>
<p>Apám is fáradt volt már a lerogyásig. Kora reggel óta nem evett,
nem ivott. A nap leszállóban. Egész nap fegyverben, izgalomban,
üldözésben. Szemei pillanatonként káprázni kezdtek. Nagyon erős,
edzett ember ugyan, de bágyadtság kezdi már lebirni.</p>
<p>Kellő távolságból még egyszer gondosan czélbavette a vitéz
katonát s kilőtte rá fegyvere mindkét csövét. Nem találta. Nincs ma
már szerencséje. Gyakorlott vadászember tudja már azt. Legjobb
olyankor már hazatakarodni, nyugalomra térni. A katona is
visszalőtt rá, annak se volt már szerencséje.</p>
<p>Az ugynevezett aprórészi földeken vetőszántásban volt egy ember
türhető két lóval. Egy suhanczot oda futtatott, fogja ki az ember
az eke elől lovait s vezesse oda sietve.</p>
<p>– Egy legény üljön fel az egyik lóra s nyargaljon be Csőszre. A
csősziek jőjjenek ki nyolczan vagy tizen kocsin vagy lóháton a
cséri puszta felé különböző utakon. Horvát katona menekül arra:
valahol utját kell állani.</p>
<p>Ez volt parancsolata. Csősz fehérvármegyei nemesi falu. A
menekülőnek mellette kellett elsurranni.</p>
<p>A lovasember vakaródzott. Elnézett Csősz felé. Nagy <span class=
"pagenum"><a name="Page_49" id="Page_49">-49-</a></span> út ez az ő
egész nap szántó lovának. Észrevette a menekülő katonát is.</p>
<p>– Nemzetes hadnagy uram! Nem megy az a katona ma tovább. Hiszen
ott fekszik a határhalmon.</p>
<p>Apám odatekint. A katona csakugyan ott fekszik félszakosan a
határhalmon.</p>
<p>A hol a soponyai út a szent-györgyi mezőkről kiér a szomszédba:
ott falunknak is határa van, vármegyénknek is. Ott már
Fehérvármegye kezdődik s három határ sarkallik össze.
Mező-Szent-György, Polgárdi és Dégh határa. Ezért van ott hármas
halom. A legmagasabb halom tetején feküdt a vitéz.</p>
<p>Nem sokáig feküdt.</p>
<p>Felült, megtöltötte fegyverét s lőtt a mi embereinkre. Megint
töltött s megint lőtt. Mindig gondosan czélzott s ugy lőtt.</p>
<p>Tehát nem adja meg magát. Az üldözők kiabáltak rá. Szidták.
Fel-felemelt gyilkos szerszámaikkal fenyegették. Fel se vette a
fenyegetést. Nyugodt vérrel töltött s ha közelgetett valaki: lőtt.
A golyók ott fütyörésztek az emberek között.</p>
<p>Egyszer azután nem töltött többé. Szépen letette maga mellé
nehéz fegyverét, két kezét összetette keblén s fejét
hátraeresztette a gyepes hantra.</p>
<p>Elfogyott a töltény.</p>
<p>Agyonzaklatott teste és lelke áhitotta már a pihenést. Az örökké
tartó nyugodalmat.</p>
<p>A határnak ez a része, habár észre nem vesszük is, magas fensik.
A Balaton akarattyai partja szépen ide <span class=
"pagenum"><a name="Page_50" id="Page_50">-50-</a></span> látszik s
azon túl a messzeségben Tihany és Balaton-Füred hegyormai. A
nyugovó nap épen ez ormok felett szórta szét őszi bágyadt sugarait.
A nyugoti égalja már sárgulni, piroslani kezdett.</p>
<p>A haldokló vitéz nem törődött már haragos ellenfeleivel, a kik
pedig közelegtek hozzá. Ő csak a lenyugvó napot nézte. Még egy
sugár! Csak még egy sugár! Azután hadd jőjjön az örök éjszaka.</p>
<p>A nemzetőrök odamentek hozzá.</p>
<p>A vitéz fölkaphatta volna még fegyverét s véres viadalban
vehetett volna bucsut a világtól.</p>
<p>De minek az? Bágyadt test, nehéz fegyver, tizszeres ellenség
számban, erőben, vakmerőségben. Nincs menekvés. Igy is, ugy is
mindennek vége.</p>
<p>Hős lelke felszállt a csillagok utjára, az örökkévalóságba.</p>
<p>Boldogtalan lélek! A mikor majd elkövetkezik az idők vége, oda
szólitanak a nagy biró szine elé. S ott majd megkérdik tőled:
miként folyt életed, miként lett halálod? Szerettél-e, gyülöltél-e,
miért multál el élettel teljes, boldogságra váró fiatal korodban?
Hiven teljesitetted-e az életnek és a halálnak kötelességét?</p>
<p>Mit felelsz? Mondd meg az egész igazságot.</p>
<p>Hitszegő király, béres kormányzók, szegődött hadvezérek szabad
nemzet eltiprására hajtottak. Bátor férfiak védelmezték orvul
megtámadott hazájukat, fajuk becsületét és jövendőjük reményeit. Ez
volt az ő kötelességük s a tiéd a hősi halál.</p>
<p>Ezt feleld a kérdésre a nagy biró szine előtt. <span class=
"pagenum"><a name="Page_51" id="Page_51">-51-</a></span></p>
<h3>IV.</h3>
<p class="summary">(Mit akart az ellenség? – A házatlan zsöllér. –
Eberhard kettős lövése. – A fenevad. – A szegény katona kegyetlen
halála. – A kisértet. – A halálfej. – A mogyorófa mindent rendbe
hoz.)</p>
<p>– – Apám gondosan megvizsgálta, igazán meghalt-e az utolsó
vitéz?</p>
<p>Azután megparancsolta, hogy az egyik határhalom mellett mély
sirba temessék.</p>
<p>Leszállt az est, csillagos lett az ég, hüvös őszi esti szellő
lengedezett a Bakony felől. Oda messze van a falunk. Sok időbe
telt, mig kocsija kiérkezett. Gyalogszerrel nehezen tudott volna
haza ballagni. Ledőlt a határhalomra s szemeit le nem vette az uj
sir domboru halmáról. Ez is határjel az élet és a halál között.</p>
<p>Másnap délig apám ágyban maradt. Nagy és fájdalmas nyilallása
támadt. De délután kocsira ült, embereket vitt magával s egyenként
megvizsgálta a sirokat. Eltemettek-e mindenkit s pontosan és jól
végezték-e a munkát a sirások?</p>
<p>Csak azután jutott eszébe kinyomozni: mi volt hát az erős
futár-csapatnak küldetése! Tizenhét embert tiszt vezetése alatt nem
szoktak hiába vagy csekély okból kiszakitani a seregből.
Jellasichnak mi volt a czélja?</p>
<p>Állj csak elő házatlan zsöllérünk, öreg Szombati! Te voltál ott
a hadnagy temetésénél, te fosztogattad ki öregéből, nagyjából a
szerencsétlen halottat. Ugyan mit találtál nála? <span class=
"pagenum"><a name="Page_52" id="Page_52">-52-</a></span></p>
<p>Zsebóra, aprópénz, sovány tárcza, óraláncz s több efféle
hiábavalóság: ezzel nem törődött apám. Hadd legyen ez a Szombati
hadizsákmánya, ha csakugyan talált effélét a halottnál. Hanem hát
levelei, jegyzetei!</p>
<p>Csakugyan előállt Szombati öt-hat levéllel. A szemétdombon
keresgette össze őket, mert még estennen oda szórta szét. Német
nyelvü magánlevelek voltak. De volt fontos levél is köztük.
Hadiparancs a bántól, a fővezértől Roth tábornok számára. Siessen a
tábornok hadtestével, szeptember 29-én, legkésőbb 30-án ott legyen
Székesfehérváron, hogy összeköttetésbe jusson a fősereggel.</p>
<p>Hát ezt a hadiparancsot Roth tábornok meg nem kapja soha.</p>
<p>Vagy e napon, vagy a következőn történt még valami Lepsényben, a
mit megemlités nélkül nem hagyhatok. Elég fontos dolog. Apámnak nem
volt része benne.</p>
<p>A székesfehérvár–kanizsai országuton akkor rendes postakocsi
járt, melyet delizsáncznak neveztünk. Ily postakocsi vidám
trombitaszóval koczog el a főutczán a nagyvendéglő előtt. A széles
kocsisülésben középen ül a postás-legény, jobbról és balról
mellette két erős fegyveres, marczona vitéz a bán seregéből. Valami
fontos sürgönyt vittek ezek is.</p>
<p>A vendéglőben ül és iddogál Eberhard Ignácz. Mellette a falhoz
támasztva puskája. Valami alsóbbrendü gazdatiszt gróf D’Orsaynál,
gróf Nádasdy Leopold haszonbérlőjénél. Jó lövő, ügyes vadász, apám
meg szokta hivni vadászataira. <span class="pagenum"><a name=
"Page_53" id="Page_53">-53-</a></span></p>
<p>Eberhard meglátja a két katonát. Kinyitja a vendéglői szoba
ablakát, felkapja fegyverét, szempillantásig czéloz az ablak
vasrostélyai közt s egymásután kettőt dördül a kettőscsövü
fegyver.</p>
<p>A két vitéz egyszerre esik le az ülésből a postás-kocsis mellől.
Egyik jobbra, másik balra. A kocsi megy tovább. A kocsis hátra se
néz. A két vitéz nem mozdul. Odamennek az emberek. Emelgetik,
vizsgálják a két vitézt. Bizony halott az, mind a kettő. Sziven
találta őket az ügyes vadász hátulról, ablakrostélyon át, nyolczvan
lépés távolságból. Egy-egy lövéssel mind a kettőt.</p>
<p>Hosszu évek multán is mesteri lövés gyanánt emlegették ezt
vadászpajtásaink. Emlékezete fennmaradt az öregeknél.</p>
<p>1868-ban szervezte Kerkapoly, a későbbi pénzügyminiszter, az
első honvédséget. A kezelő őrmestereket szemelte ki először.
Figyelmeztettem Eberhard Ignáczra. Őt nevezte ki először
Tolnavármegyébe, Paksra vagy hova. Ha még él: nagyon idős ember
lehet, túl a nyolczvanon.</p>
<p>A két vitéz szintén Roth tábornoknak vitt sürgönyöket. A
tábornok ezeket se kaphatta meg.</p>
<p>Látszólag kis dolgok ezek. De ezekből készül a történet nagy
dolga. A mint egy-egy csöpp vér sokaságából az élet, a szerelem, a
lángelme, a nagy alkotás. Majd mondok én el nagy dolgot is. A mikor
elfogtunk egy egész osztrák hadtestet szőröstől-bőröstül, ágyuival,
lovasságával, vezéreivel, tisztjeivel egyetemben. Meg nem menekült
belőle még egere-patkánya se. A legnagyobb, <span class=
"pagenum"><a name="Page_54" id="Page_54">-54-</a></span>
legtökéletesebb diadal függetlenségi harczunk egész folyamában.</p>
<p>Történetirásunk tudja ezt. Néhány szóval meg is emliti. De
keveset tud róla s a mit tud: abban is sok a tévedés. Nem nagy
emberek csinálták a nagy hadi tényt. Leginkább csak csiri-biri
nemzetőrök. Hogy juthatna hely a történet márványoszlopán holmi
mező-szent-györgyi nemzetőrhadnagynak?</p>
<p>Azonban még egy-két apróságot, egy-két furcsa szörnyüséget kell
elmondanom, mielőtt a nagy dologba belekezdenék. Annak a kornak
jelleméhez tartozik ez is. Hadd ismerjék meg azt a kort, a kik
akkor még meg nem születtek.</p>
<p>A fenevadnak is van néha emberszive, az emberszivben is néha ott
tombol a fenevad. Erről mondok el példát ama napok
eseményeiből.</p>
<p>A büszke bán hadseregének utját állta a mi hadseregünk
Pákozdnál. Sőt kissé meg is vertük a büszke bánt. Bizony nem
juthatott ő el diadalmas hadvezérként Magyarország fővárosába. Sőt
a pákozdi csata után titkon fölszedte sátorfáját s október 1-én ugy
kiiramodott országunkból, meg se állt a határszélig.</p>
<p>Nálunk nyugalom volt. Békésen végeztük a szüretet. Jellasich
futó hadaiból erre-arra szállingóztak egyes katonák. Szökevények,
eltévedtek, elmaradottak, lábbadozók.</p>
<p>Egyik napon apám kimegy a szőlőbe a must forrását megnézni.
Engem is magával vitt. Csak ugy gyalogszerrel mentünk. Vállára
vetette a puskát is. Zavaros <span class="pagenum"><a name=
"Page_55" id="Page_55">-55-</a></span> idők jártak, azután
vadászember is volt, kukoriczatöréskor sok nyul huzódik a
szőlőbe.</p>
<p>A gyalogut keresztül vezet a fehérvári országuton. Az
országutnak árka van. A mint már ötven lépésre megközelitettük az
árkot: ime, szemközt jön Körösztös Ferencz, a falunak feketearczu
kovácsa, a dárdagyártó. Fokos a kezében. A fokos tele vérel, a
gyöpön törölgeti le róla a vért. Tisztességgel köszön apámnak.</p>
<p>– Adjon Isten! No, mi ujság Ferencz?</p>
<p>Nézzük a kovács arczát. Rettenetes fölindult állapotot mutat
arcza. Ajkai, állkapcsai vonaglanak. Izgatottan felel apámnak:</p>
<p>– Nagy az ujság. Épen most vertem agyon egy kutyát itt az
uton.</p>
<p>– Miféle kutyát?</p>
<p>– Hát Jellasich kutyáját. Ott fekszik ni, az árokban!</p>
<p>Kezével mutatott egy pontra.</p>
<p>Apám nem tudta: mit értsen a beszédből. Odamentünk a mutatott
helyre.</p>
<p>Agyonmarczangolt katona vonaglott az árok fenekén. Feje össze
volt törve-vágva. Csupa vér volt körülötte az árokbeli gizgaz. Még
nem halt meg, de eszméletlen volt. Hason feküdt, de időnként mintha
fel akart volna állani. Könyökre, térdre fel tudott emelkedni, de
megint elesett. Ujra fölemelkedett, ujra elesett. Az eltünő életnek
utolsó öntudatlan jelensége. – Elborzadtunk.</p>
<p>Apám tünődött: mit csináljon? Orvos, ápoló, gyógyszer nincs
közelben. A falvak is távol. Még emberek sincsenek, a kik a szegény
haldoklót elhurczolják. <span class="pagenum"><a name="Page_56" id=
"Page_56">-56-</a></span> De miért is hurczolnák? Élni már meg nem
él. Csak kinlódik kis ideig. Legjobb lenne talán kegyelemlövéssel
megszüntetni kinjait. Mint hajdan tette a hű barát a csatatéren,
halálra sebesült bajtársával.</p>
<p>Lassan levette apám a puskát válláról s önkénytelenül felhuzta a
kakasokat s megnézte, a gyutacsok rendben vannak-e?</p>
<p>Még se tudta agyonlőni a boldogtalant. Eszébe jutott, hogy a
hegymesterek nincsenek távol, más ember is akadhat a szőlőhegyben,
sőt kocsi is. Talán érdemes volna kisérletet tenni a haldoklóval.
Hátha még ember lehetne belőle?</p>
<p>A feketeképü vad kovácsról egészen megfeledkezett. De az nem
mirólunk. A hol találkoztunk vele, ott megállott, megfordult s
minket nézett. Kiváncsi volt, miként hat ránk a látomány.</p>
<p>Mikor látta, hogy apám leereszti a kakasokat s a puskát megint a
vállára teszi, odaszólt:</p>
<p>– Mi az, nemzetes hadnagy uram?</p>
<p>Apám hátra se nézett, csak annyit szólt:</p>
<p>– Él még ez a szegény katona.</p>
<p>A fenevad elbődült.</p>
<p>– Nem lehet az! A kit én egyszer agyonvertem, nem szabad annak
tovább élni.</p>
<p>Nehéz lépésekkel odasietett. Fölállt az árokpartra. Látta
vonaglani a haldoklót. A dühöngő tigris arcza szelidebb, mint e
pillanatban volt a fenevad emberé. Hihetetlen gyorsasággal ráugrott
a haldokló hátára s két csapással darabokra hasitotta koponyáját.
<span class="pagenum"><a name="Page_57" id=
"Page_57">-57-</a></span></p>
<p>Most már nem vonaglott többé.</p>
<p>Igazán meghalt.</p>
<p>Oly hirtelenséggel történt az egész, hogy alig volt időnk
eszmélkedni. Én mint gyerek kiabálni kezdtem, hogy apám lőjje agyon
azt a kegyetlen embert. De apám is haragba jött. A fekete kovács
erős ember volt, de apám még erősebb. Letaszitotta a holttestről,
de akkor már későn volt. Csak annyit mondott neki:</p>
<p>– No, Körösztös Ferencz, szerencséje, hogy töltött fegyver van a
kezemben!</p>
<p>Még az első dühből felelt a vad ember:</p>
<p>– Hát aztán, ha az nem volna a kezében?</p>
<p>– Hát akkor megfogdoznám kissé, hogy lepedőben vinnék haza
innen. Most pedig takarodjék szemem elől!</p>
<p>Apám előkeritette a hegymestereket, temessék el a szegény
halottat. Egy vagy két huszast adott nekik s jó ital bort.</p>
<p>A fenevad másnap mindenképen bocsánatot akart kérni apámtól.
Mentsége ebből állott:</p>
<p>– Miért jött az a horvát a mi országunkba ellenségnek? Azután
nem is köszönt nekem, mikor mellettem elment. Hát ki vagyok én?</p>
<p>Még vagy tizennyolcz évig élt a fenevad, de jó szemmel nem
tudtam rá nézni többé. Pedig a dárdagyártáskor ugyan csak
kedveltem.</p>
<p>– – Elmondom a kisértet történetét is.</p>
<p>A véres csetepaté után harmad vagy negyednapra a szegény hadnagy
feje felszinre jött. Vagy nem jól temették el vagy el se temették
vagy kincskeresők, sirfosztogatók <span class="pagenum"><a name=
"Page_58" id="Page_58">-58-</a></span> kiásták. S otthagyták a
pusztákra vezető utszélen a kukoricza szélén.</p>
<p>Varga nevü enyingi ember koczog arra kocsijával. Jön a
pusztákról, igyekezik haza, sárga takarmánytökkel rakva kocsija.
Kocsija után baktat sovány kuvasza.</p>
<p>Egyszer csak megáll a kuvasz, föltartja orrát, szimatol. Beugrik
a kukoriczába s föltartott fejjel hoz a szájában ki onnan valami
sulyos dolgot. El is ejti, föl is veszi, csetlik-botlik vele,
mutatja gazdájának.</p>
<p>A gazda megáll kocsijával, leszáll, megnézi az ismeretlen
gömböt, kiveszi a kuvasz szájából – hát uramfia, se nem tök, se nem
burgundi répa, se nem birkafej, hanem valóságos emberfej.</p>
<p>Megdöbben, de nem nagyon. Hallotta már, hogy néhány nap előtt
horvát halál volt e tájon, bizonyosan ez az emberfej is onnan
származik. Duhaj a lelke. Ejh, csináljunk tréfát. Földobja a fejet
a kocsi derekára s elkoczog vele hazafelé. Az asszony a tornáczon
várja.</p>
<p>– Gyere csak, asszony, gyere csak! Ilyen tököt se látott még a
jobb apád se.</p>
<p>Az asszony nézi. Istenért se jutna eszébe, mi lehet az a
gömbölyü. Se nem sárga, se nem sima, se nem könnyü, szaga is más.
Esti homály van már a tornáczon, nehéz a tájékozódása. Lassanként
veszi észre: haja is van, szája is van, füle is van, orra is
van.</p>
<p>Megborzad. Haja is az égnek áll. Elkiáltja magát:</p>
<p>– Halálfej ez, te ember.</p>
<p>Az ember elneveti magát. <span class="pagenum"><a name="Page_59"
id="Page_59">-59-</a></span></p>
<p>Az asszony seprőt fog és nagy elszánással az ajtó elé áll.</p>
<p>– Soha se menekülsz meg a pokol tüzétől, ha azt a szörnyüséget
az én hajlékomba be akarod hozni. De be se hozod. De magad se léped
át a küszöbömet!</p>
<p>– Nono, asszony, legyen eszed. Mindjárt elásom a kertbe.</p>
<p>El is vitte, el is ásta, de azért alig tudta az asszonyt
megkérlelni.</p>
<p>Lefeküsznek, elalusznak. Éjfél körül fölébred az asszony, kimegy
a tornáczra. Az ég csillagos. Első tekintete a gömbölyüre esik.
Ime, ott a halálfej az ajtó előtt!</p>
<p>Csak esik ám vissza az asszony a szobába. Szólni se tud
rémületében. Nekibódul a szobában asztalnak, széknek, kályhának. A
zajra mécset gyujt az ember. Az asszony rémült arcczal néz a
nyitott ajtó felé. Az ember kilép a tornáczra s ime ő is látja: ott
a halálfej.</p>
<p>– Uram, én istenem, ez már a kisértet!</p>
<p>De azért észre tér. Fogja az ásót és a vasvillát, elhurczolja a
gömbölyüt s ujra eltemeti a káposztáskertben.</p>
<p>Most már nem alusznak. Gyötrődéssel telik az éjszaka. A mikor
hajnalodik: az ember maga megy ki a tornáczra. Szinte retteg, mikor
az ajtót nyitja.</p>
<p>Megint ott van a halálfej. Pókhálószin szemeivel mintha épen ő
rá nézne.</p>
<p>A duhaj lélek is meginog most már. Eszeveszetten fut a biróhoz,
nagy bölcsességü Bocsor uramhoz. <span class="pagenum"><a name=
"Page_60" id="Page_60">-60-</a></span></p>
<p>– Biró uram kötöztessen meg engem, bünös lélek vagyok.</p>
<p>– Ne bolond, ne! Ugyan mi ütött hozzád?</p>
<p>Alig tudja elpanaszolni nagy keserüségét, megrémült lelkének
háborgását.</p>
<p>A bölcs biró odamegy a házhoz. Megérti a veszedelmet.
Megsimogatja, megvigasztalja az asszonyt, a ki egész testében
reszket, a hideg rázza.</p>
<p>Akkor szól az embernek:</p>
<p>– No, most gyere gézenguz, ásd el azt a tetemet, de csak ugy
felszinesen.</p>
<p>Az ember elássa.</p>
<p>– Most pedig gyere a hidas mellé, lessük meg mi lesz a
halálfejjel.</p>
<p>Semmi más nem lett vele, csak az, hogy a kuvasz nyomban ott
termett s nagy buzgósággal kezdte kiásni a kisértetet.</p>
<p>– No, lásd!</p>
<p>Azzal fogta a birói botot, jó suhogó mogyorófaszárat s ugy
elagyabugyálta az embert, hogy a bot is összetörött a hátán.</p>
<p>Nem is jött elé többé a kisértet. Igaz, hogy most már mélyen,
igazán temették el. Az asszony is magához tért. Belátta, hogy a
bölcs biró mogyorófája többet ér, mint az ő seprőnyele.
<span class="pagenum"><a name="Page_61" id=
"Page_61">-61-</a></span></p>
<h3>V.</h3>
<p class="summary">(Roth generális Soponyán. – Fábián tiszteletes
ur. – A megzavart vacsora. – Itt vannak a huszárok! – Roth
generális menekül. – Görgey Artur. – A huszárok éjjeli terve. – A
kálozdi legények. – Szilas-Balhási fészkünk.)</p>
<p>Hagyjuk el e kis dolgokat. A korszak arczán apró karczolások
ezek. A nagy eseményeknek nézzünk szeme közé. De ne a törtenetiró
ünnepélyes, komor arczával, hanem mintha a család bizalmas körében
emlékeznénk róluk.</p>
<p>Hogy Roth hadserege napról-napra hol járt, mily utakat tett,
merre csavargott október 4-éig: nem tudom, nem is kutatom. A mi
vidékünkre október 4-én érkezett. Az én családom emlékei közé ez a
hadsereg e naptól kezdve tartozik.</p>
<p>A pákozdi csatáról, a bán hadseregének megveretéséről s
elszökéséről nem tudott semmit. Ez már bizonyos. A bán
futárcsapatát megsemmisitette apám, a fővezér hadiparancsa ott volt
nálunk a fiókos szekrényben jól eldugva a fehérruhák közé, ezt
ugyan Roth tábornok meg nem kaphatta. Ha némi kósza hir eljutott is
a fülébe: annak nem hihetett.</p>
<p>Nem is hitt.</p>
<p>Október 4-én Soponyán volt főhadiszállása.</p>
<p>Ez a falu szomszédos az enyémmel. Fehérvármegyében, a Sárviz
völgyében fekszik. Nincs épen közel hozzánk. Az út, a mely a két
falut összeköti, a pusztákon át vezet s lehet 12 vagy 13 kilométer
hosszu. Hajdan parasztfalu volt, semmi rokonunk, semmi
ismeretségünk <span class="pagenum"><a name="Page_62" id=
"Page_62">-62-</a></span> benne, legfeljebb keresztülmentünk rajta,
a mikor a sár-abai atyafiakat látogattuk.</p>
<p>De akkor volt ott apámnak egy jó barátja. A kálvinista pap,
tiszteletes Fábián István uram. Ez korábban, a mult század
negyvenes éveinek elején Mező-Szent-Györgyön volt lelkész, onnan
ment át Soponyára. Nemes modoru, művelt ember. A család több jeles
férfiuval ajándékozta meg nemzetünket. Soponyáról is gyakran
ellátogatott hozzánk. Ugy tudom, nekem keresztapám volt.</p>
<p>Nála volt szállva a papi lakban a fővezér, Roth tábornok. Társa,
Philippovich tábornok, a nagy-lángi pusztában ütött tanyát.</p>
<p>A falu tele volt katonával. Minden ház tömve, de azért a
csapatok nagy része az utczára szorult. Az utczán raktak esténkint
tüzeket, ott sütötték-főzték ételüket, ott ittak, daloltak és
tánczoltak késő estig. Roth hadseregében már több volt aránylag a
határőr és szerezsán, mint a rendes sorhadi csapat. Az ágyuütegek
egyrésze ott volt felállitva a templom körül.</p>
<p>A tiszteletes urnál esti 8 órakor ültek az asztal mellé
vacsorázni. A lelkész nőtlen ember volt teljes életében, öreg
szakácsnéja elkésett egy kissé a sütéssel-főzéssel. Hiába sürgette
gazdája is, a tábornok is. De már a szakácsné nem engedett a maga
jussából. Ily előkelő s nagyszámu vendég előtt ki akart tenni
magáért. A sok idegen országbeli ember, német, rácz, horvát
legalább jó hirét vigye el a háznak. A sok rétes, kalács, töltött
patkó, hizott lud nem sülhet ki előbb a kemenczében. <span class=
"pagenum"><a name="Page_63" id="Page_63">-63-</a></span></p>
<p>Az asztalfőn ült a hadvezér, maga Roth tábornok. Jobbjára
ültette a házigazdát, a tiszteletes urat. Néhány táborkari
törzstiszt és segédtiszt volt a többi vendég.</p>
<p>A németek nyugodtan, jókedvvel esznek-isznak s a diadalmas
hadjárat reménységeiről elmélkednek: egyszerre csak égszakadás,
földindulás, – rettenetes csatariadás, éktelen zaj támad az utczán.
Reszket bele ajtó, ablak.</p>
<p>Rohanó lovasság dübörgése, kardcsattogás, puskaropogás, lovak
nyeritése, emberek orditása, káromkodás, jajgatás. Az ördögök
szababultak el lánczaikról. A katona füle rögtön felismeri a zaj
természetét. Valóságos véres csata folyik odakint a sötétben. Ember
ember ellen.</p>
<p>Mi ez?</p>
<p>A hadvezér és társai mintha megmerevedtek volna az első
pillanatban. Mind felugráltak az asztal mellől s kardjukat siettek
felcsatolni. De Roth intett a segédtiszteknek, ugorjanak ki, tudják
meg, mi történt s jelentsék rögtön.</p>
<p>Ujra letelepedtek az asztal mellé. A csatazaj is mintha kissé
távolabb huzódott volna. De a sok jóizü étel mintha még se esett
volna olyan jól, mint előbb.</p>
<p>Egyszer csak nagy nehéz léptekkel jön be egy segédtiszt.
Odatoppan a vezér elé, megáll mint a czövek, kezével megadja az
üdvözlő jelet s katonás, harsány hangon jelenti:</p>
<p>– Tábornok ur! Jelentem alázatosan, jönnek a huszárok!</p>
<p>Németül szólt a jelentés, »Kommen die Hussaren!« <span class=
"pagenum"><a name="Page_64" id="Page_64">-64-</a></span></p>
<p>A jó, öreg tiszteletes, Fábián István uram sokszor elmondta,
nekem is elmondta e történetet. Az ő szavai pedig igaz szavak.
Mindig hozzátette:</p>
<p>– Sohase felejtem el ezt a jelenetet!</p>
<p>Roth tábornok kezéből kiesett a kanál. Merev szemmel, nyitott
szájjal, szótlanul bámult perczekig.</p>
<p>– Jönnek a huszárok!</p>
<p>Huszár csak egy van a világon. Az a magyar huszár. Ő neki
magának is van ugyan néhány század huszárja. De épen ez az, a
melyet Jézus-Mária-huszárnak csufolt a mi népünk.</p>
<p>Hogy’ jöhet ide a magyar huszár? Hogy’ törhet az be a
főhadiszállásra, annak is a kellő közepébe? Hát az előőrsök? Hát az
elővédek? Hát az őrszemek, a katonai készenlétek? Áttörhet ezeken
észrevétlenül a magyar huszár?</p>
<p>Ez azonban mind csekélység. Hát csakugyan ott termett a
huszár.</p>
<p>De hát honnan termett? Földből támadt? Förgeteg hozta oda? Nincs
már csoda a világon. Hiszen előtte van a fővezér, a büszke bán
győzhetetlen hadseregével. Most már közel is jár Budához, az ország
fővárosához. Hogy’ juthatott annak a háta mögé a magyar sereg? De
hiszen nincs is magyar sereg. Tudja ő azt hivatalosan a bántól is,
Bécsből is az udvari haditanácstól. Volt ugyan valami
szedett-vedett csapat, melynek a nádor-főherczeg lett volna a
fővezére, ám a nádor-főherczeg is elszökött s kényre-kegyre
átengedte a sorsnak azt a csapatot. Nincs hadsereg, a ki a bánt
<span class="pagenum"><a name="Page_65" id=
"Page_65">-65-</a></span> föltartsa diadalmas, hóditó utjában.
Honnan jön hát ez a magyar huszár?</p>
<p>Ime a sulyos titok, a miért a tábornok szeme merev lett és a
szája nyitva maradt. A miért a kanál kiesett a kezéből, pedig ott
párolgott előtte a fölséges izü és illatu csirkelé és ott görnyedt
a mosolygó sültek és kalácsok terhe alatt az élésszekrény és
pohárszék.</p>
<p>Egyszer csak homlokára üt.</p>
<p>Menybéli uristen! Valami ismeretlen hadsereg szétverte a büszke
bán táborát! Fut, nyargal, menekül a bán valamerre. Nem lehet
másként. Ha Buda felé közelegne: vele tudatta volna. Ha csatát
vesztett s vesztes hátrálásban volna: vele azt is közölte volna.
Valami borzasztó balsors érhette a büszke bánt, hogy róla egészen
megfeledkezett.</p>
<p>Ne tünődjél, ne töprengj, ne marczangold elmédet, vitéz osztrák
generális! A szent-györgyiek megvigasztalhatnának, hogy a bán te
rólad meg nem feledkezett. De nincs most már szó arról. Mindegy az
már neked is, a bánnak is. A mi elmult: elmult az már végkép. Hanem
szórj le arról a teritett asztalról mindent. Ételt, italt, asztali
kendőt, teritőt és gyujtass fel ott még több gyertyát, ülj az
asztal mellé, csőditsd össze nagy hirtelen a haditanácsot, rendeld
oda Philippovich tábornokot s táborkarod tisztjeit, szedd elő a
táborkari térképeket s valahogy csinálj tervet a menekülésre. Fuss
e földről hazádba vissza! E föld nem terem a te számodra se
győzelmet, se dicsőséget. Még becsületet se!</p>
<p>De hát mi is volt az a csatazaj valósággal? <span class=
"pagenum"><a name="Page_66" id="Page_66">-66-</a></span></p>
<p>A bán október 1-én a pákozdi csatatérről megszökött egész
seregével. Be nem vallotta ugyan urainál Bécsben se a
csatavesztést, se a szökést. Azt mondta hivatalosan, hogy a
hadműveletek sikere végett oldalmozdulatot tartott szükségesnek. Ez
volt az a hires »Flankenbewegung«, mely a hadak történetében
példabeszéddé vált azóta. Gúny és nevetség azóta e szó. Ha én
napkelet felé vonulok előre seregemmel, azután valahol ellenséges
táborra akadok, meg is ütközöm s ütközet után visszafordulok
napnyugatra, az ellenséges tábor pedig jön utánam és kerget: bizony
az én hadi mozdulatomat csufos megfutamodásnak tartja minden ember,
a ki nem evett maszlagot.</p>
<p>Igy járt pedig a bán. A helyett, hogy Budára ment volna előre:
visszafordult hátra s futott Győr és Sopron felé. De igazán futott
ám!</p>
<p>Hadd fusson. Elbeszélésem keretében többé semmi dolgom vele.</p>
<p>A magyar vezér október 2-án még mindig várta Pákozd és Sukoró
közt: mit akar a bán? Mozdul-e előre vagy hátra? Kéri-e a
fegyverszünet meghosszabbitását vagy békét ajánl, békét hoz? S im,
egyszer csak jelentik az előőrsök s a pákozdiak seregestől, hogy a
bán serege elszökött, hire-hamva sincs a táborban, utócsapatait
épen most verik agyon a székesfehérváriak a szőlőkben.</p>
<p>No, ez eddig tiszta munka!</p>
<p>Most a magyar sereg válik kétfelé. Egyik része kergesse a bánt
Győr felé. A másik része Fehérváron át <span class=
"pagenum"><a name="Page_67" id="Page_67">-67-</a></span> Roth
tábora elé s a hol találja: üsse agyon. Ha ugyan agyon hagyja magát
ütni.</p>
<p>Ezt a részt Perczel Mór vezette, a tüzes hazafi, a
joghallgatóból lett katona, a rögtönző hadvezető, a fényes
győzelmek és nagy csatavesztések hőse. Tábornok volt-e már akkor:
nem is tudom jószerével. Azt se tudom biztosan: volt-e valósággal
háromezer jó katonája, a mint akkor nálunk hiresztelték. Csak
bizton, bátran elindult Roth hadseregét kiverni az országból.</p>
<p>Előcsapata öt-hatszáz emberből állt. Egy vagy két csonka
zászlóalj gyalogság s egy-két század huszár. Ezer főre alig
rugott.</p>
<p>Ezt a csapatot ujdonsült önkéntes százados vezette. Magas,
szőke, fiatal, pirosarczu ember. Büszkén és keményen nézett ránk s
büszkén és keményen beszélt velünk, a mikor apámmal együtt
találkoztunk vele. Elbeszélem ezt szép sorjában a maga helyén.</p>
<p>A százados neve volt: Görgey Artur.</p>
<p>Nagy név. Egykor dicsőség ragyogta körül, azután árnyék
boritotta. Itt nem akarok itélni a nagy kérdésben: a ragyogás
volt-e igaz vagy az árnyék? Melyik káprázat a kettő közül?</p>
<p>Ezt a nevet mi túl a Dunán nem ismertük. Nemzetsége régi.
Régisége belenyulik az Árpádok legdicsőbb korszakába. A felső
vármegyékben, lengyel széleken jól ismerték a nevet sok század óta,
de mi nem ismertük.</p>
<p>Ő vezette Perczel előhadát s ugy rémlik előttem, akkor még csak
százados volt. Előőrsei október 4-én már Csikvár és Tácz körül
csatangoltak. <span class="pagenum"><a name="Page_68" id=
"Page_68">-68-</a></span></p>
<p>Gyönge félszázad huszár napnyugtakor Táczra vetődik s ott
meghallja, hogy Roth tábora, a horvát sereg már Soponyára érkezett.
Jól van. Megtaláltuk, a kit keresünk. A vad fekvőhelyét ismerjük. S
ott a vad is, a hol a fekvőhelye. A kérdés csak az: alszik-e a vad,
vagy fülel?</p>
<p>Ezt a huszárnak meg kell tudni.</p>
<p>Volt a huszárok közt apámnak ismerőse. Czeczei származásu öreg
legény, de kemény legény. Akkor már őrmester. Nem mondom
föltétlenül bizonyosnak, de ugy rémlik előttem: Dávid Ferkó volt a
neve. Ha még élne, jóval felül volna a kilenczven esztendőn. Apám
ismerős volt Czeczén, gyerekkorában sokszor járt ott. Édes anyja
Kaszás Erzsébet volt. A régi nemes törzsökös Kaszás nemzetségből.
Ez a nemzetség még százhusz év előtt virágjában volt Czeczén.
Apámnak nagybátyjai s unokatestvérei éltek ott. Ezek révén ismerte
meg a huszárőrmestert is.</p>
<p>Tácz Soponyához hat kilométer távolság. Az őrmester jó futós
gyerekeket küldött előre Soponya felé megtudni: vajjon a
német-horvát előőrsök Soponya és Tácz közt mennyire vannak
előretolva? A gyerekek gyorsan megfordultak. A táczi malomhoz
vezető utnál már megtalálták az őrszemeket.</p>
<p>A rendes uton hát nem lehet orvul meglepni Roth táborát. A táczi
malomuttól Soponya még három és fél kilométer s ez a vonal
bizonyosan meg van rakva előőrsökkel.</p>
<p>De hát nem lehetne-e meglepni a szigeten át? A czeczei
<span class="pagenum"><a name="Page_69" id=
"Page_69">-69-</a></span> legény jól ismeri a Sárviz titkait,
hiszen Czecze is a Sárviz partján fekszik. Gyerekkorában még tele
volt a völgy bozóttal s a bozót farkasokkal és tolvajutakkal.
Vajjon Soponyára nem lehetne-e eljutni tolvajuton?</p>
<p>Bizonyosan el lehet jutni.</p>
<p>A Sárviz-csatorna különös csatorna. Két ágon folyik egymás
mellett. Az egyik öntöző- és malom-csatorna, a másikon a fölös viz
vonul alá. Amazt Malom-csatornának, emezt Nádor-csatornának
nevezik. A két csatorna közt a sziget. Néhol a sziget csak egy-két
öl széles. Itt jól lehet látni, mennyivel magasabban folyik a
Malom-csatorna vize, mint a másiké. Tácznál alig egy kilométer
széles a sziget, Soponyánál kettőnél is szélesebb.</p>
<p>Mindjárt akadt táczi legény, a ki lóra ült s a huszárokat
rávezette a tolvajutra s azon az esti homályban elkalauzolta
Soponyára, épen a falu északi végére. Ott hid is van a
Malom-csatornán. Ezen már ugy robogtak át a huszárok s ott a hosszu
széles utczán, mint a mennydörgő mennykő, ugy csaptak le a
horvátokra. A tábortüzeket átugratták, a csoportokban guggoló,
vacsoráló, pipázó és dalolgató horvátokat széttiporták, csattogó
kardjukkal sulyos sebeket osztogattak, a hol egy-egy csoport
fegyverre kapott s lövöldözni kezdett, azt megrohanták.
Káromkodásuk, lovaik dobogása, lövöldözés, fegyvercsattogás,
jajveszékelés pokoli zajjal verte fel a falu csendjét s a tábor
nyugalmát.</p>
<p>S a hogy’ rohant előre, ugy rohant vissza is a kis huszárcsapat.
Ha tudja, hogy hol van az ellenség vezére: <span class=
"pagenum"><a name="Page_70" id="Page_70">-70-</a></span> fogolyként
vihette volna magával a főhadiszállása kellő közepéből, tiszteletes
Fábián István ebédlő szobájából.</p>
<p>Meg is menekült a huszár-csapat szerencsésen. Csupán három
sebesültjök akadt s azok közül egyik épen apám ismerőse volt, a
czeczei őrmester, Dávid Ferkó. De kigyógyult s az éjjeli támadás
részleteit ő beszélte el apámnak.</p>
<p>E támadásnak nagy következése lett.</p>
<p>Roth haditanácsa elhatározta a visszavonulást. Éjfél után három
óráig pihenést engedett a csapatoknak, de akkor meg kellett indulni
visszafelé, Kálozd és onnan Simontornya felé.</p>
<p>Igy szólt a hadiparancs. Igy indultak meg a seregek.</p>
<p>Kálozd Soponyához nyolcz kilométer. Egyenes jó út vezet oda a
Zichy grófok nagy-lángi pusztáján keresztül a Sárviz-csatorna jobb
partján. Az út mellékét már akkor fasor szegélyezte.</p>
<p>Kálozd északi faluvégén van a temető. Legalább gyerekkoromban,
mikor ott jártam, ott volt a temető. A temetőtől valamelyes
távolságra szintén észak felé egy téglahid van az uton keresztül.
Van is, nincs is viz a hid árkában. Ekkor száraz őszi napok jártak,
nem volt viz a hid alatt. Hanem a hid nyilásának mellékét sürün
benőtte a bodzafa. Valóságos kis sürüség támadt ott.</p>
<p>Hat kálozdi legény valóságos betyár-virtussal összebeszélt, hogy
Roth seregének azon az uton való visszavonulását törik-szakad
meggátolja. Volt köztük valószinüleg katonaviselt ember is. Akkor
ugy hallottuk, <span class="pagenum"><a name="Page_71" id=
"Page_71">-71-</a></span> hogy a Zichy grófok két uradalmi
kanczellistája vezette volna őket s ők látták volna el fegyverrel
is az összebeszélt legényeket. A hat legény elbujt a hidnyilás
mellett lévő bodzafa-sürüségbe. Kettőscsövü fegyvereik élesre
töltve.</p>
<p>Hajnali négy óra tájban értek oda az osztrák hadsereg előőrsei.
Éjjeli sötétség van még ilyenkor, október 5-én. A mint az előőrsök
lőtávolba értek: a hat legény meglehetős szabatossággal sortüzet
bocsátott közibük.</p>
<p>Felhőtlen égből a villám!</p>
<p>Az előőrsök visszanyargaltak s jelentették, hogy Kálozdot már
elfoglalta a magyar sereg. Ott áthatolni lehetetlen.</p>
<p>Ujabb kinos meglepetés Roth táborkara számára.</p>
<p>Északra hát nincs menekülés. Bizonyitja ezt a huszárok késő esti
támadása Soponyán.</p>
<p>Napkelet felé nincs menekülés, hiszen a bán hadseregének abban
az irányban kellene lenni s most már bizonyos, hogy nincs. Vagy
szétverték vagy elfutott.</p>
<p>S ime, dél felé sincs menekülés. Kálozdon a magyar sereg.</p>
<p>Tehát csak napnyugat felé lehet menekülni, a pusztákon át.</p>
<p>Igy határozott a vezér. Csakhogy ez nagy időveszteséggel
jár.</p>
<p>Vonuló hadsereg arczát változtatni, az ezerféle hadiparancsokat
és utasitásokat előre és hátra minden csapattal közölni, a
tüzérséget s az egyéb műszaki csapatokat az uttalan pusztákra
terelni: ez bizony időbe kerül. <span class="pagenum"><a name=
"Page_72" id="Page_72">-72-</a></span></p>
<p>Világos reggel lett, a mikorra a sereg a nagy-lángi pusztán át
Kis-Láng és Ödön puszták irányában megindulhatott.</p>
<p>A katonának akkor is volt térképe, csakhogy a térkép volt más,
mint a mai. Dülőket, dülőutakat, árkokat, fasorokat, mesgyéket az
akkori térkép nem igen mutatott. Igaz, hogy effélék nem igen voltak
természetben sem. Óriási legelők, kaszálók, szántóföldek, ugarok
váltották föl egymást. Nem jó utja volt a hadseregnek a pusztákon
át. A kukoricza táblákon, az őszi vető szántásokon keservesen
tudott haladni a tüzérség és szekerészet. Este felé járt az idő, a
mikorra a hadsereg Déghez ért s Roth és Philippovich Déghen a
főhadiszállást megüttethette. Pedig Soponya Déghez alig több 18
kilométernél.</p>
<p>Másnap október 6-án Rothnak Simontornyára kellett volna érkeznie
s a Sió-Kapos csatornán ott kellett volna átmennie. El is ment
Szilas-Balhásig. Nagy falu s nagy nemesi közbirtokosság volt az
akkor. Határa 24 ezer hold. Eszterházy herczegnek s Nitzky Kristóf
grófnak volt benne nagyobb birtoka, de a határ tulnyomó nagyobb
része előkelő köznemesi családoké volt. Itt birt és lakott öreg
apám, Eötvös Ferencz. Itt született apám. A nemesség nagy részével
osztályos atyafiságban voltunk. S a mikor apám öröklött
mező-szentgyörgyi birtokára átköltözött: a szilas-balhási
rokonokkal azon túl is állandóan fentartottuk az atyafiságos
érintkezést. Sátoros ünnepeken, névnapokon hol mi rándultunk át
oda, hol ők mihozzánk. Tiz-tizenöt puszta feküdt <span class=
"pagenum"><a name="Page_73" id="Page_73">-73-</a></span> határain.
A Tóti puszta is Eszterházy herczeg gazdasága. Ez a puszta
vergődött a következő napon történelmi névre, noha eddigi
történetiróink ezt a nevet eddig tökéletesen homályban hagyták.</p>
<p>Nekem ki kell emelnem a homályból. A történelmi igazság
mindenekfölött való.</p>
<p>Roth hadserege Szilas-Balhásról nem ment egyenesen délnek
Simontornyára, hanem délnyugatnak fordult a Tóti puszta felé s ez
nap délutánján el is jutott oda a puszták kanyargó utjain
keresztül.</p>
<p>Miért változtatta meg irányát?</p>
<p>Apám ennek okát soha se tudta meg egész bizonyossággal. Rothnak
és táborkarának sincs erről semmi hadijelentése. Nem is valószinü,
hogy készitett volna hadijelentést. Szegény osztrák tábornoknak nem
volt már arra ideje se akkor, se később.</p>
<p>Mi késztette rá, hogy egyenes utjáról letérjen: erre nézve
rámutatok a jelenségekre. Függetlenségi harczunk történetéről ezer
könyvet és emlékiratot s százezer czikket irtak már nagy és kis
emberek, hivatottak és hivatlanok, de erről soha nem irtak egy
betüt se.</p>
<p>Pedig nemzeti történetünknek ez is érdekes, ez is fontos
fejezete. S az én névtelen kis családom történetét ez is közelről
érinti. Már tudniillik Roth hadseregének e helyütt örökre eldöntött
sorsa. <span class="pagenum"><a name="Page_74" id=
"Page_74">-74-</a></span></p>
<h3>VI.</h3>
<p class="summary">(A föld népe. – Kossuth alföldi utja. – A
nagykőrösi nemzetőrök. – A kis kunok. – Három pandur meg az esküdt
ur. – A szilas-balhásiak harczolni akarnak. – Roth generális utolsó
tábor állása. – A tábori éjszaka. – Megyünk apámmal Görgey
elé.)</p>
<p>Jön a föld népe!</p>
<p>Ezt mondta a mezőföldi ember, a mikor seregenként, nagy
tömegekben jöttek a túl a dunai nemzetőrök.</p>
<p>A katona nem a föld népe. A tisztviselő se az és a nemesség se
az. A nagyszámu nemzetőrt nevezte el a mi népünk föld népének.
Sötétkék ruhája, széles karimáju kalapja, a kalapon nemzetiszinü
szalag, a ruha szabása egészen a mezőföldi telkes gazdáéhoz
hasonlit: ilyen volt a túl a dunai nemzetőr.</p>
<p>A mi vidékünk a Duna balpartját, a Duna–Tisza közét nevezi Túl a
Dunának. Onnan jöttek a nemzetőrök. Kevés puska, kevés kard, sok
dárda, sok fokos, néhány kasza is: ebből állott a nemzetőrök
fegyverzete. A tisztek lóháton. Egyébiránt kocsi és ló szép számmal
volt velük. Kellett a podgyásznak, az elfáradt embernek, a nehezebb
gunyának s némi enni-innivalónak az a sok kocsi. Őszi idő. Eső
lehet, hideg lehet, kegyetlen szél is támadhat, isten tudja: lesz-e
jó hajlék mindenütt, okos ember meleg ruhát is visz magával hosszu
utra.</p>
<p>A mely napokon mi a büszke bánnal Lepsényben vesződtünk:
ugyanakkor ment Kossuth Czeglédre, Nagy-Kőrösre, Kecskemétre, hogy
nagy lelkének tüzével lángra lobbantsa a szunnyadó lelkeket. Ébredj
magyar! Bitor ellenség tört hazádra! Légy bátor, mint mindig.
<span class="pagenum"><a name="Page_75" id=
"Page_75">-75-</a></span> Légy erős, mint hajdan. A mi fegyvered
van: vedd kezedbe. De puszta kézzel is álld utját az ellenségnek.
Apáid se kimélték vérüket, te se sajnáld a tiédet. Rongy élet a
szolgaélet. Vagy szabadon élj, vagy halj meg becsülettel!</p>
<p>De mi ezt nem tudtuk. A villám segitségével nem lehetett akkor
még se irni, se beszélni. Kossuth fönséges utjának hirét csak
sokkal később hozta hozzánk a szellők szárnya.</p>
<p>A czeglédi nemzetőrök Bicske felé jártak. A kecskeméti
nemzetőrök utját nem ismerem. A nagy-kőrösiekről már többet
tudok.</p>
<p>A mely napon Roth generális Soponyára ért, hogy este kiejtse
kezéből a kanalat: ugyanaz napon, október 4-én, hat század
nagy-kőrösi nemzetőr gyönyörü rendben bevonult Sár-Bogárdra. Kemény
járásu, napsütött arczu, kipödrött bajuszu bátor fiuk és férfiak.
Kik voltak, hányan voltak, kik vezették őket: másutt beszélem el.
Ma is sokan élnek még közülük. A kik pedig elmultak már: azokra
büszkén emlékezik az ivadék.</p>
<p>Csak egyről emlékezem meg ezuttal.</p>
<p>Sár-Bogárdon lakott egyik nagybirtoku bátyámuram, Huszár Gábor.
Felesége Hajós-lány, a sár-abai Hajós nemzetségből, apámnak
unokatestvére s mező-szentgyörgyi közös birtokainkban osztályos
atyánkfia. Nála volt szállva többedmagával egy nagy-kőrösi
nemzetőr. Fiatal surján legény, piros, pozsgás, jókedvü diák, alig
tizenhat esztendős. Sok fiu, sok leány volt a háznál. A
Huszár-fiuk: Zsiga, Elek, Imre természetüknél fogva <span class=
"pagenum"><a name="Page_76" id="Page_76">-76-</a></span> szótalan
gyerekek voltak. Sokáig emlegették ők is, a leányok is a jókedvü
nagy-kőrösi diák-nemzetőrt. A ki pedig senkise volt más, mint
Nagy-Kőrös városának később sok időn át hires főjegyzője, Molnár
Gedeon.</p>
<p>Előkelő nemzetségü, ma is él, nagy birtokát kezeli, ma is
jókedvü s ámbár mai napság már nem diák, azt hiszem, Jellasich
ellen ma is elmenne nemzetőrnek is, honvédnek is, a miként ötvenhat
év előtt megcselekedte.</p>
<p>Szeptember 25-én harsogott le Nagy-Kőrös városának háza
erkélyéről, a hirdető erkélyről Kossuth szózatos beszéde s október
4-én már Sár-Bogárdon volt a nagykőrösi nemzetőr. Századokba
osztva, tisztekkel ellátva, katonai pontossággal. Az utnak
hosszusága a mindenféle kerülőkkel vagy kétszáz kilométer. S közben
a Dunán is át kellett szállani Ercsinél.</p>
<p>Hogy’ lehet ez?</p>
<p>A nemzetőr még se katona. Ma más korban élünk. Ma
vaskerékcsapáson villamos erővel röpiti a katonát a vaskocsi s ha
ma mozgósitják a katonát: még se tudna a kilenczedik napon teljes
rendben az ellenség előtt kétszáz kilométer távolságban pontosan
megjelenni. S a nagy-kőrösi nemzetőr ezt tudta.</p>
<p>Hajh, dicső mult! Szinte bágyaszt, ha rád emlékezünk, Más lelke
volt akkor a magyarnak. Mai lelke mélyen alszik. Fölébred-e még, a
mig mi élünk?</p>
<p>Napkeletről jött a nagy-kőrösi nemzetőrség. Onnan jöttek a
kis-kunok is még nagyobb sereggel. Náluk Kossuth nem járt ezuttal,
de azért mégis ugy jöttek, <span class="pagenum"><a name="Page_77"
id="Page_77">-77-</a></span> mint a felhő. Otthon nem maradt volna
senki. A horvátokat meg akarta enni mindenki.</p>
<p>Sok rokonember és ismerős volt köztük Kun-Szent-Miklós és
Kis-Kun-Halas vidékéről. Apám öreganyjának egyik testvérét
odavitték férjhez, másik testvérének ivadékai odaköltöztek. A Maár,
Baki, Bankós, Takács, Bibó, Bessenyey nemzetségek sok tagja
tartotta közelről vagy távolról az atyafiságot az öregekkel.</p>
<p>Sok pajkos fiatal is volt köztük. A kis-kun hajdan hires volt a
pajkosságról. Poharazás közben elődeink a kis-kunt nem is fogadták
el igaz nemesnek, hanem pajzánul csak vad nemesnek. Ellenségüldöző
utjokban sok rakonczátlanságot követtek el a pajkosabbak.
Meglövöldözték az apró jószágot; a birkának meg se kérdezték az
árát, mégis illatos paprikást készitettek belőle; ölelgették a
menyecskéket; a csárdákon földhöz vagdalták a mértékeket. Ugy
viselték magukat, mintha katonák lettek volna, holott pedig csupán
nemzetőrök voltak.</p>
<p>– Itt van a tatárjárás!</p>
<p>– Hol van, merre van?</p>
<p>– Hát még nincs itt, hanem jön. Két napi járóföldre vannak már a
kis-kunok.</p>
<p>Efféle beszélgetéssel ijesztgették az emberek egymást. Pedig nem
is volt rá komoly ok. Csak a szállongó hir csinált kicsinyből
nagyot.</p>
<p>De a hir mégis eljutott Veszprémbe, a vármegye székhelyére. A
bölcs alispán lovasfutárral utasitotta az egyik járásbeli esküdtet,
hogy tartsa fenn a rendet, <span class="pagenum"><a name="Page_78"
id="Page_78">-78-</a></span> fegyelem alá szoritsa a kis-kunokat,
sulyos felelősség alatt teljesitse kötelességét s megnyugtató
jelentését haladéktalanul nyujtsa be a nemes vármegyéhez. Minthogy
pedig mindezt puszta szóval elintézni nem tudja, karhatalmi erő
gyanánt rendelkezésére bocsát az alispán – három pandurt.</p>
<p>– Három pandur! háromezer kis-kun nemzetőr fékentartására, ha az
pajkos akar lenni! De hiszen dohányzacskó lesz annak a három
pandurnak a bőréből iziben.</p>
<p>Nagyot nevetett a járásbeli esküdt. A ki nem volt más, mint az
én másodizigleni nagybátyám, Laszly György, szilas-balhási
birtokos. Érdekes ember, a rég kihalt ősnemesi társadalom remek
alakja. Könyvet érdemelne életének megirása. Hogy iróink, költőink,
korfestőink ki engedik halni az ily férfiak emlékezetét!</p>
<p>Azonban az alispán lovasfutárja után nemsokára megérkezett a
három pandur is. Veszprémből jöttek egyenesen kocsin. Szép, tiszta
egyenruhájuk, tömött tarisznyájuk, szalagos pörge kalapjuk,
rövidcsövü jó puskájuk, elegendő puskaporuk.</p>
<p>Katonásan jelentkeztek a járásbeli esküdt urnál. Várják a
parancsot. Ők majd rendet tartanak a kis-kunok közt, ha azok
rakonczátlankodnak.</p>
<p>– Jól van, fiaim. Derék gyerekek vagytok. Igyátok csak meg ezt a
jó pohár bort. Azután jöttök velem!</p>
<p>Ott lakott az öregapám mellett. Nagy telke, kertje lenyult a
tóig. Uszóláp volt a taván. Sok mulatságos története van ennek az
uszólápnak. Az ő telke s az öregapámé egy osztályből hasadt.
<span class="pagenum"><a name="Page_79" id=
"Page_79">-79-</a></span></p>
<p>Elvezette a három pandurt a telken levő pinczéig. Kinyitotta a
pincze ajtaját s levezette őket a pinczébe.</p>
<p>– Itt lesz a tanyátok. Hozzatok be tiz kéve zsupszalmát és
csináljatok magatoknak vaczkot, puha szalmaágyat. Enni-inni valóról
ne aggódjatok. Ma még szabadon járhattok. Holnap délben itt lesznek
a kis-kun nemzetőrök. Holnap hajnalban tehát ide bezárlak
benneteket s innen meg nem szabadultok addig, mig egyetlen kis-kun
lesz ezen a vidéken. Akkor megmarad a rend, nyugalom és a békesség.
Mert ha titeket meglát a kis-kun s megérti, hogy ti akartok köztük
rendet tartani: akkor fenekestül felfordul a jó rend, titeket pedig
ugy agyonütnek, mint a patkányt. Nem akarok az alispán urnak a
bőrötökkel beszámolni.</p>
<p>– Igenis, tekintetes esküdt uram, megértettük.</p>
<p>Négy napig ettek-ittak, aludtak a pinczében. Igy menekült meg
mindenféle zajtól, zenebonától és kárvallástól a szilas-balhási
nagy nemesi község.</p>
<p>Tolnavármegye se maradt el a maga nemzetőreivel. Teletömte
csapatokkal Ozora körül a Sió jobb partján a dombokat, erdőket és
ligeteket. Ha jól emlékszem: tagyosi Csapó Vilmos volt a nemzetőrök
parancsnoka. Itt ugyan hiába törekednék az osztrák vezér a maga
seregét a Sión átszállitani.</p>
<p>A Sió bozótos völgye nem nagyon széles. Két-három-négyszáz
méter. De a milyen széles: olyan járhatatlan. Nádak, sások,
ingoványok, szabad vizek, süppedékek szövevénye. Akkor még nem volt
szabályozva, csatornája nem volt megásva. Csak a hol hidja volt,
ott <span class="pagenum"><a name="Page_80" id=
"Page_80">-80-</a></span> lehetett rajta átmenni. Lovasságnak és
ágyunak hid nélkül még csak elképzelni se lehetett az áthatolást.
Ozoránál volt hidja. Akkor még Eszterházy herczegnek hatalmas
vizimalma is meg volt. Csakhogy a tolnai nemzetőrök fölszedték a
hidat s még töltését is elpusztitották. Még gyalogos ember is csak
ugy mehetett volna át a tulsó partra, ha egyidőre békává, kigyóvá,
vadkacsává átalakul. Ez pedig nehéz dolog.</p>
<p>Ide jőjj most már, osztrák hadsereg, vezéreiddel együtt!</p>
<p>Mégis ide jött az osztrák hadsereg. Ide vezette Roth tábornok, a
vezér.</p>
<p>Egy darabig czél és irány nélkül bolyongott ez a hadsereg a
pusztákon. De minthogy Kálozd felől napközben nem látott
ellenséget, a mint hogy ott nem is volt, a Zichy grófok Ödön
pusztája körül rábukkant a déghi utra s ezen vonult Dégh felé.
Innen Szilas-Balhásra.</p>
<p>Itt a nemzetőrök századosa Császár Nepomuk János volt, Nitzky
Kristóf grófnak uradalmi intézője. Ábrándos gondolkozásu,
szerepelni vágyó, bőkezü művelt uri ember. Nagy háztartása, derék
gyerekei, hires szépségü leányai. A szilas-balhási nagy nemesi
társaságnak vezető embere.</p>
<p>Mikor Roth tábora jött: behivta és csatasorba állitotta
nemzetőreit. Lehettek vagy háromszázan. Jó lovas volt, maga lóháton
ült, nemzeti vállszalaggal, hosszu vöröstollas kalappal s
egyáltalán nem akart kevesebbet, mint Roth táborának utját állani,
azt megrohanni, csatára kényszeriteni s szétverni. <span class=
"pagenum"><a name="Page_81" id="Page_81">-81-</a></span></p>
<p>Háromszáz fegyvertelen és tanulatlan nemzetőr egy hadsereg
ellen, mely nyolcz ezer jó katonából áll ágyukkal és lovassággal s
vitéz tisztikarral!</p>
<p>Valami őrültség ejtette hatalmába akkor az embereket?</p>
<p>Nem.</p>
<p>Hanem csodálatos érzéssel voltak a szivek tele. Azt hittük: akár
sok, akár kevés az ellenség, nekünk azt meg kell támadni, mivelhogy
a hazát és a becsületet kötelességünk megoltalmazni.</p>
<p>Hogy a harcznak mi lesz a vége: minden elme nem számitgatta
komolyan.</p>
<p>A szilas-balhási nemes urak, atyafiak azonban számitgatták.
Sehogy se fogadták el ezt a haditervet. Pedig a nemzetőrség az
északi faluvégen a temetőhalmoknál már farkasszemet nézett az
osztrák sereg előcsapataival. De bizony Császár Nepomuk János
százados uramat majd le nem huzták a lóról.</p>
<p>Az én Laszly György megyei esküdt urambátyám szintén lóháton
volt s apró vörös cserép makrapipáját ki se vette a szájából, csak
ugy csörditett oda szóval:</p>
<p>– Mit akarsz Muki-Muki-Nepomuki?</p>
<p>Még pajzánkodott vele, a mit a kálvinista nemesség megszokott
már a Nepomuki névvel, lévén a délczeg nemzetőri százados a
katholikus egyház buzgó hive.</p>
<p>– Mit akarsz? Elpusztitani a falut? Pandurjaimat már a pinczébe
zártam, hogy zenebonát ne csináljanak, oda zárlak, szedte-vette
Mukija, téged is.</p>
<p>Mindenki nevetett. Utóbb maga a délczeg nemzetőri <span class=
"pagenum"><a name="Page_82" id="Page_82">-82-</a></span> százados
is. De azután, mikor látta, hogy nemzetőrei ugy se fogadnának neki
szót, elejtette merész haditervét maga is.</p>
<p>Mégis lett haszna ennek a látszó hősiségnek. Az ángyádi
halmokról az ellenség őrszemei jól látták a szilas-balhásiak
sorakozott seregét. Katonaészszel lehetetlen volt elgondolniok,
hogy az a sereg csak háromszáz tanulatlan nemzetőr. Bizonyára
komoly hadi csapatok is vannak mögötte. Igy gondolkodott.</p>
<p>Letért hát az egyenes és rövid simontornyai utról. Térképeiből
ugy látta, hogy Ozoránál is van a Sión hid és átkelő, népes lakott
hely pedig nincs utközben, oldalra fordult, nyugatra fordult tehát
a girbe-görbe utu, nehéz járásu, a mélyen és magasan hullámzó
dombos pusztáknak Ozora irányában.</p>
<p>Október 6-án el is ért a Tóti puszta közelébe. Ez a Sió
balpartján fekszik, a jobbparton fekvő Ozorával szemben. Szelid,
hullámos, dombos terület buja legelőkkel. Egy részén akkor még
szálas, ritkás vén cserés tölgyerdő buslakodott. Hogy most minő:
nem tudom. Gyerekkorom óta nem jártam arra.</p>
<p>Az volt most már a kérdés: lesz-e ideje, lesz-e legalább egy
napja az osztrák seregnek, hogy a folyón az átkelőt rendbehozza s a
Sió jobb partjára átkelhessen? Ha ez sikerül: a tolnai nemzetőröket
szétturja utjából s a Dráváig nem talál akadályt. Megmenekül, haza
ér Horvátországba s rá nézve kedvezőbb föltételek közt ujra
megrohanja a mi országunkat.</p>
<p>Fáradt volt a menekülő sereg. Még csatát se látott, <span class=
"pagenum"><a name="Page_83" id="Page_83">-83-</a></span> már
kimerült. Alkonyodott már, mikor odaért utolsó táborhelyére. A
legények, a nyers határőrök, a vad szerezsánok csak ugy estek le a
földre, fák tövébe, zsombékok oldalára, árokpartokra,
hangyabolyokra, nyirkos legelőre. Puskát, tarisznyát, tölténytáskát
csak ugy dobáltak le maguk mellé. Ivóviz és pihenés: ez volt földi
vágyuk. Pedig tüzeket kellett rakni, élelmet kiosztani, a
legénységnek sütni-főzni. Hosszu az éjszaka, kitelik az időből. S
aztán holnap is nap lesz, szüksége van erőre a katonának.</p>
<p>Bent voltunk már az őszben, a hideg éjszakákban, a minden gunyát
keresztüljáró éjjeli és nappali szelekben. Nincs födél, nincs
hajlék, nincs meleg odu, meleg tűzhely sehol.</p>
<p>Hát meleg szó? Édes Isten hozta?</p>
<p>Még ugy sincs.</p>
<p>Szomoru élet a katonaélet. Idegen földön, idegen népek közt,
üldözőben, menekülőben. A hol minden hant, minden bokor, minden
fűszál ellensége. A hol még szerencsének tartja, ha embert nem lát
maga körül. Hiszen az ember is ádáz ellensége!</p>
<p>A néhány pusztabeli ház üres. Lakóik elmentek erre-amarra. Az
aklok is üresek. Keresztül süvölt rajtuk a szél, enyhelyet se
adnak. A lábas jószágot is elterelték az ellenség elől vagy a Sión
túl, vagy jobbra-balra a gyönködi, dádi, nyedámi, tüskési, sári,
dültakli pusztákra. A leszálló nap hanyatló sugarai nem az
erőgyüjtő pihenések reményét, hanem az elmulás borus sejtelmét
szórják szét a fáradt lelkeken. <span class="pagenum"><a name=
"Page_84" id="Page_84">-84-</a></span></p>
<p>A pusztabiró van ott s néhány öreg gulyás, kanász és juhász.
Elaggott emberek, a kiket nem bánt már az ellenség, még a mikor
haragszik se.</p>
<p>Pedig most már nem is haragszik. Legalább nem miránk, nem a
magyarra haragszik.</p>
<p>Az öreg nyájőrzők beszélik, hogy ők megjárták a tábort,
meg-megálltak egy-egy tábortűz körül s itt-amott el-elbeszélgettek
a katonákkal, kik közt akadt, a ki jól-rosszul törte a nyelvünket.
Sok katona könyezett. De sokkal több átkozódott. Átkozta vezéreit,
a kik idehozták őket a magyarok ellen meghalni. Mit vétettek ő
nekik a magyarok?</p>
<p>Hejh szegény elfáradt katona, ha te igazán tudnád, kinek vagy te
kopókutyája? S miért vagy te annak kopókutyája?</p>
<p>Azonban még utoljára hadi tábort kellett ütni. Az ágyukat
felállitani, az ágyufedezeteket kirendelni, az őrszemeket,
előőrsöket, fegyveres készenléteket rendbehozni s helyükre
állitani. Öreg este lett már, a mikor az utolsó vezényszók és
trombitajelek elhangzottak. Azon túl csak egy-egy lónyerités,
egy-egy tehénbődülés szólt bele a szél zugása alatt pihenő sötét
éjszakába. Azok a szegény oktalan állatok is az ő megszokott nyugvó
tanyájuk után vágyakoztak.</p>
<p>Pihentek távoli nagy körökben a nemzetőrök is. Csak Görgey
Arthur, a fiatal százados vagy őrnagy nem pihent a maga kisded
csapatával.</p>
<p>Valami csőszi nemes atyánkfiának volt utja Mező-Szent-Györgyre.
Meghozta a hirt, hogy az osztrák sereg <span class=
"pagenum"><a name="Page_85" id="Page_85">-85-</a></span> éjjel
sebbel-lobbal menekült Soponyáról s a magyar sereg üldözi.</p>
<p>Apámnak ez a hir szeget ütött a fejébe.</p>
<p>Hátha az ördög nem alszik? Hátha az osztrák sereg egy része épen
a mi határunknak s talán épen a falunknak veszi utját? – Meg kell
ezt tudni.</p>
<p>Nem szólt senkinek. Befogatott, puskát vett magához, engem is
felültetett a kocsira maga mellé s el-kiindult Dégh felé az Ecsi
pusztához vezető utra. Az ecsii puszta családi birtokainkkal
határos.</p>
<p>Az Ecsi pusztán túl megállt s egy putri tetejéről körülnézett.
Se ellenség, se jóbarát sehol.</p>
<p>Tovább mentünk.</p>
<p>Nem nagy távolságra, egy helyütt Fehérvármegye határa
beszögellik a mi vármegyénkbe. Ezt a részt Kis-Láng pusztának
nevezik s ez is a Zichy grófok birtoka. Van rajta külön puszta is.
Péterszállás. Ezen át vezet a déghi út.</p>
<p>A mint odaérünk: épen nyargal be egy lovas csősz. Megáll a
lovával s az eleibe sereglő pusztai embereknek mondja:</p>
<p>– Jönnek a mieink!</p>
<p>Apám kérdéseire elmondja, hogy magyar sereg jön, talán
Kis-Lángra már be is ért, itt lesz nyomban.</p>
<p>Sehogy se tudok visszaemlékezni, mely időtáj volt akkor. Késő
délelőtt-e, vagy dél, vagy kora délután. Ötvenhat esztendő nagy
idő: elfeledtem. Azt is elfeledtem, ettünk-e vagy etettünk valahol.
Csak arra emlékezem biztosan, a mit most elbeszélek. <span class=
"pagenum"><a name="Page_86" id="Page_86">-86-</a></span></p>
<p>Apám megvárta a magyar sereget, mely nemsokára odaért. Bizony
nem volt az nagy sereg. Élén Görgey Artur lovagolt. Ugy rémlett
előttem, honvédtiszti egyenruhában.</p>
<p>Gyerekészszel két dolog tünt fel előttem különösen. Az egyik:
Görgey magas lova. A mi szokott lovainknál magasabb volt paripája.
A másik: pattogó, kemény, katonás beszéde apámhoz. Gyerek előtt
saját apja a legnagyobb, legerősebb, leghatalmasabb ember a
világon. Hogy mer ez az idegen tiszt oly pattogóan beszélni az én
apámmal?</p>
<h3>VII.</h3>
<p class="summary">(Apám találkozik Görgeyvel 1848-ban, és
1901-ben. – Apám tanácskozása. – Görgey és Perczel. – Roth
generális megadja magát. – A történet vége. – A történet
igazolása.)</p>
<p>Apám üdvözölte Görgeyt. Megmondta nevét, lakását, nemzetőri
állását. Várja rendelkezését.</p>
<p>Miként folyt le apám és Görgey közt a tárgyalás, akként mondom
el, a mint arra Görgeyvel együttesen visszaemlékeztünk. Az én
emlékezetem a tárgyalásnak csak egyik részére terjedt ki, a másik
részt Görgey emlékezete őrizte meg.</p>
<p>Mindig vágyakoztam arra, hogy a nagy történelmi alakkal, a
magyar hadsereg egykori fővezérével megismerkedjem.</p>
<p>Tudom én, minden magyar ember tudja, hogy nevét és nevének
ragyogását rettentő vádnak homálya boritja. <span class=
"pagenum"><a name="Page_87" id="Page_87">-87-</a></span> Ismerem a
vádnak természetét, részleteit s minden erősségét. De minden
gyöngeségét is. Régen kiképződött meggyőződésem erre nézve, melynek
föltárása azonban nincs helyén az elbeszélésem folyamán. Nem könnyü
a kérdés.</p>
<p>Még a fölött se elmélkedem ezuttal, vajjon szükséges volt-e azt
a vádat emelni, akár alapos az, akár nem. S vajjon nem lehetett
volna-e azt kikerülni?</p>
<p>Ha a dühöngő osztrák bitóra huzatja mint aradi bajtársait;
ragyogóbb nevet, mint az övé, alig mutathat föl történelmünk. Ha
igaz is a vád: nagy dolgokat is végzett.</p>
<p>Véres döntő csatákban verte szét az osztrákok hadseregét.
Diadalról diadalra vezette azt a szentséges lobogót, melyről az
egész világ azt hitte már, hogy foszlánynyá vált, a mióta utolsó
Rákóczi fejedelmünk kezéből kiesett. Száznegyven esztendőnek
fájdalmát és keserüségét boszulta meg az osztrákon. Neve örök
időkig nagy fejezet lesz nemzetünk történetében. Az lesz,
akármiként bánnak el a váddal e történetnek irói.</p>
<p>Azért óhajtottam közelebbről megismerni. De nem kerestem rá az
alkalmat, a véletlenre biztam. Végre megjött az alkalom.</p>
<p>Miklós Gyula volt törvényhozó társam, később borsodi főispán s
utóbb bizalmas barátom három év előtt nyakon csip.</p>
<p>– Gyere, viszlek Görgeyhez. Olvasta valamely munkádat,
beszéltünk rólad, szeretne veled találkozni, megigértem neki:
elviszlek hozzá. Gyere! <span class="pagenum"><a name="Page_88" id=
"Page_88">-88-</a></span></p>
<p>Mentünk.</p>
<p>A fővezér vagyontalan ember. A szójárás azt mondaná, szegény
ember. Egyszerü tisztes lakásban fogadott bennünket. Fogadó
szobájának butorai tiszták, de se nem ujak, se nem ragyogók.
Fényüzésnek semmi nyoma.</p>
<p>Ott állt előttem függetlenségi harczunk e nagy szereplője. Magas
termet, nálam jóval magasabb. Még mindig egyenes alak, csak nagyon
kissé előre hajló fővel. Telt izmok; se nem kövér, se nem sovány.
Nyolczvan esztendő körül, de még az életnek sok éve áll előtte.
Mosolygó arcz, mosolygó szemek, semmi bágyadtság se a beszédben, se
a mozdulatokban. Magas kopasz homloka. A mit báró Kemény Zsigmond
irt homloka és fejebőrének mozgékonyságáról: abból nem vettem észre
semmit. Igaz, hogy a nagy iró ötven év előtt irta azt. Homlokán s
koponyája tetején ott fénylik az óriási sebnek jele, a melyet a
komáromi juliusi csatában kapott. Hősi harcz eleven emléke. Ujjnyi
hosszu mélyedés, melyben egykor a kemény koponya csontjai is össze
voltak törve.</p>
<p>Elmondta a sebnek történetét.</p>
<p>Elmondta, miként tanult meg nyolczvan éves korában angolul.</p>
<p>Bővebben beszéltünk Árpád honfoglaló huszár seregéről. Én már
akkor meglehetősen készen voltam a honfoglalás felett való
tanulmányaimmal. Nagy figyelemmel hallgatta megjegyzéseimet.
Fontosnak tartotta felfedezéseimet.</p>
<p>Beszéltünk 1848-ról is. De csak keveset. Csak annyit,
<span class="pagenum"><a name="Page_89" id=
"Page_89">-89-</a></span> a mennyi apám szereplésére vonatkozik.
Véletlenül tértünk erre is. Eszem ágába se juthatott, hogy a
fővezér az én apámról emlékezhessék. Leirom beszélgetésünk e részét
hiven.</p>
<p>Ő engem képviselő urnak, én őt tábornok urnak szólitottam.</p>
<p>Azt mondja nekem:</p>
<p>– Mi most látjuk egymást először, ugy-e bár?</p>
<p>– Én most harmadszor látom a tábornok urat.</p>
<p>Meglepte e szavam. Kérdő tekintettel nézett rám. Folytattam
szavaimat.</p>
<p>– Először 1848. évi október 5-én vagy 6-án láttam önt, tábornok
ur, apámmal együtt. Másodszor 1867. évi junius végén vagy julius
elején, mikor hazajött tizennyolcz évi klagenfurti fogságából. A
vasuton láttam Nagy-Kanizsán is, Lepsényben is. Véletlenül azzal a
vonattal utaztam én is. Harmadszor pedig szinről-szinre most
látom.</p>
<p>A fővezérnek láthatólag jól esett ez a figyelem, hogy én oly
gondosan emlékezetben tartom, a mikor őt láttam. Kérdezett az
1848-iki találkozás felől.</p>
<p>Elmondtam az esetet. Az eset ez:</p>
<p>Mikor apám bemutatta magát s kérte az esetleges utasitást:
Görgey harsány hangon, a magyar szót jól megropogtatva, mintha
keveset beszélne magyarul, azt kérdezé apámtól:</p>
<p>– Mit tud ön az ellenség mozdulatairól?</p>
<p>– Biztosat semmit. Azt hallom: Déghen, Szilason át Ozora felé
siet. <span class="pagenum"><a name="Page_90" id=
"Page_90">-90-</a></span></p>
<p>Görgey Dégh irányában mutatva, kérdezé:</p>
<p>– Jól vezet ez az út Dégh felé?</p>
<p>– Jól. De Ozora felé van rövidebb út is.</p>
<p>– Mennyivel rövidebb?</p>
<p>– Jó másfél órával, legalább egy mérfölddel.</p>
<p>– Melyik ut az?</p>
<p>– Itt a pusztákon át. Fekete és Pinkócz pusztákat kissé jobbkéz
felől hagyva, a czinkotai csárdánál az enyingi utat átvágva, a
három Bogárd pusztán át nyil egyenesen vezet az út Tóti pusztára.
Ott meg lehet nyomni az osztrák tábort.</p>
<p>Egyuttal mutatta kezével apám a pusztákat és az utirányt.</p>
<p>Görgey ujra kérdezte:</p>
<p>– Hány órajárás ide ez uton Ozora?</p>
<p>– Jó öt órajárás, legföljebb hatodfél.</p>
<p>Görgey valami jegyzetet vagy térképet nézett s azután ridegen
azt mondta apámnak:</p>
<p>– Ha az ön adatai valótlanok, önt főbe lövetem.</p>
<p>Apám nem volt könnyen ijedős ember, de a kegyetlen szó mégis
meglepte. Azt felelte:</p>
<p>– Nono uram, hadd gondolom hát meg kissé a dolgot!</p>
<p>Görgey közbevágott:</p>
<p>– Mit gondolkodik? Vagy tudja, vagy nem tudja!</p>
<p>– Nem ugy van az, uram. Én az összes pusztákat végigvadásztam
egyszer-másszor. Most majd dülőről-dülőre végigszámitgatom a
távolságokat.</p>
<p>E szó meg Görgeyt lepte meg egy kissé. De meg is nyugtatta.
Látta, hogy komoly emberrel van dolga. <span class=
"pagenum"><a name="Page_91" id="Page_91">-91-</a></span></p>
<p>Végre egy-két percz után azt mondta apám:</p>
<p>– Ugy van, a hogy mondtam. Legföljebb félórát engedek előre vagy
hátra. Természetesen a magam gyaloglását veszem kényelmesen
számitásba.</p>
<p>Én ennyire emlékeztem, ennyit tudtam. Ezt beszéltem el a
fővezérnek s ezzel végeztem szavaimat:</p>
<p>– Én ekkor, mint gyerek, apám mellett álltam, tábornok ur s
mindig az ön arczát néztem.</p>
<p>Most szép jelenet következett.</p>
<p>A fővezér felállott, arcza felvidult, mintha fényesség támadt
volna arczán. Fiatal ember élénkségével felelt szavaimra.</p>
<p>– Emlékszem, jól emlékszem, képviselő ur, édes apjára s arra a
találkozásra. Most már én mondom el az eset folytatását. Én édes
apja tanácsát követtem s az általa megjelölt uton indultam el. Meg
is leptem Roth táborát a tóti pusztán s ő meg sem kisérthette a
Sión való áthatolást. Perczel Mórnak is arra kellett jönni a
fősereggel, a hol én az ön édes apjával találkoztam. De a táborkari
megállapodás eredetileg az volt, hogy Dégh és Szilas-Balhás felé a
kerülő hosszabb uton üldözzük az ellenséget. Én tehát
jegyzettárczámból kiszakitottam egy lapot s ráirtam Perczel
számára, hogy tökéletesen biztos felvilágositás alapján én a
rövidebb átló uton érhetek az ellenség nyomába, arra vezesse a
derék hadat ő is. Három huszárt hagytam ott azon a helyen. Azzal a
parancscsal, hogy az irást adják át Perczelnek s egyuttal mutassák
az irányt, a melyben én csapatommal elindultam. <span class=
"pagenum"><a name="Page_92" id="Page_92">-92-</a></span></p>
<p>Ime ezeket mondta nekem a fővezér. Ezeket én nem tudtam. Minden
szavát elevenen nyelte agyam. Akkor tudtam meg igazán, minő
szerencsés és nagy dolog volt apámnak e közbenjötte. Történelmi
fontossága volt ennek.</p>
<p>De a fővezér még tovább is folytatta elbeszélését.</p>
<p>– Perczel Mórnak a három huszár átadta irásomat. Ő el is
olvasta, de el is dobta. Maradt a haditanácsban megállapitott uton.
Majdnem fél nappal jött később az ellenség hátába. Ha én is ennyit
kések: Roth tábora elillanhat előlünk. Mikor a tábort már elfogtuk
s Perczellel összejöttem, szóba jött ez a dolog köztünk. Perczel
azt mondta nekem: »Én önt főbe lövethetném, a miért utasitásommal
ellenkező irányban indult el«. Én hidegen válaszoltam: »Én önt nem
lövethetem főbe, de a kormánynak bejelenthetem az ön katonai és
vezéri hibáját«. Ime, elmondtam önnek, képviselő ur, összeveszésünk
történetét is!</p>
<p>Tovább nem folytatta a fővezér ezt a történetet. Én ugyan
hallottam is, olvastam is ennek további részleteiről. Hogy a vitéz,
vakmerő, de lobbanékony lelkü Perczel megbánta volna szavait,
azután engesztelésül két szép pisztolyt adott volna barátságos
emlékként Görgeynek, a ki a két pisztolyt inasának ajándékozta s a
miatt támadt volna a kiengesztelhetetlen örök háboruság a két vezér
között.</p>
<p>Igy beszélték. Nem tudom, igaz-e bármely részben is. A fővezér
egy szót se szólt erről.</p>
<p>Két lánglélek. Görgeynél jégboriték alatt, mint az <span class=
"pagenum"><a name="Page_93" id="Page_93">-93-</a></span> Etna tüze.
Perczelnél örökké forr, izzódik, lobog, tüzét hányja.
Összetalálkoznak s háboruság származik közöttük. A történelem nagy
mezején ezerszer ismétlődő tünet.</p>
<p>– – Ime, apám találkozása Görgeyvel.</p>
<p>Apám már nem él. Több mint harminczhárom év óta nyugszik a
szent-györgyi temetőben. De él még a fővezér, a ki ha olvassa
soraimat, tanuságot tehet azok igazságáról s ha emlékezetem
valamiben tévedt volna, kiigazithatja a tévedést.</p>
<p>És él Miklós Gyula, a ki nagy figyelemmel végighallgatta ezt a
társalgást s maga is részt vett benne. Vele kétszer is beszéltünk
magunk közt arról a tünetről, a mikor az agg fővezérnek több mint
félszázad után eszébe jutott hadjáratának az a pusztabeli jelenete
s mintha az emlékezés sugarai fényességgel vették volna arczát
körül!</p>
<p>Görgey ment az osztrák sereg után, apám hajtott haza a
faluba.</p>
<p>Apám tisztában volt azzal, hogy holnap vagy legkésőbb holnapután
meg lesz a nagy ütközet. Ott neki is lehet feladata. Összeszedte
nemzetőreit, fölszerelte őket telhetőleg s 22 kocsival másnap
elindult velük a kőkuti uton le a pusztáknak, a pinkóczi omlott
csárdának, a hodosi erdőnek, le a hármas Bogárdi pusztának.</p>
<p>Felső-Bogárd akkor még nagyrészben a nagy Mészöly nemzetségé
volt. Ez is rokon faj az én szerény családommal. Mező-Szent-György
és Felső-Puszta-Bogárd volt régi fészke Veszprémvármegyében,
Sár-Bogárd és Kápolnás-Nyék Fehérvármegyében. Ez a szép nemzetség
is <span class="pagenum"><a name="Page_94" id=
"Page_94">-94-</a></span> szétzilálódott. Egyik kiváló ivadéka
Nagy-Kőrösön él, a hires iskolának jeles tanára s Arany Jánosnak és
társainak egyik méltó utóda. Most a közügyek buzgó bajnoka: Mészöly
Gáspár.</p>
<p>Bizony apámnak és nemzetőreinek nagy pihenőt kellett tartani ott
Felső-Bogárdon mindjárt. Mert ámbátor a kocsik egy-két napra tele
voltak enni-innivalóval: mindamellett a Mészöly-atyafiság át nem
eresztette volna őket jó szó nélkül s vidám falatozás nélkül.</p>
<p>Igy jártak Középső-Bogárdon is, a mely még nagyobb számu s
közelebbi rokonsággal volt tele. Csak az alsó puszta,
Haraszt-Bogárd eresztette át őket simán.</p>
<p>Apámra és nemzetőreire nem volt már szükség. A két osztrák
tábornok egész seregével együtt megadta magát s lerakta a
fegyvert.</p>
<p>Vajjon kikerülhette volna-e ezt a végzetet?</p>
<p>Észak felől és Kelet felől a nagy-kőrösi, kis-kunsági és a
pestmegyei solt-vidéki nemzetőrök foglalták el a halmokat. A hol
Roth tábornok kémlő csapatai körülnéztek: mindenütt a magyar sereg
zárt vonalait látták. Mindenünnen azt jelentették vezérüknek, hogy
észak felé és napkelet felé nincs menekülés.</p>
<p>Észak felől állt Görgey is. Huszárjai, pedig bizony nem voltak
sokan, háromszor is kegyetlen vakmerő rohamot intéztek az osztrák
sereg előőrsei s védcsapatai ellen. Azután észak felől megjött
Perczel is ágyuival, lovasságával, sokkal erősebb seregével.</p>
<p>Dél felől s nyugat felől ott van a Sió átgázolhatatlan
bozótjával, vizével és süppedékeivel. S a Sió jobb <span class=
"pagenum"><a name="Page_95" id="Page_95">-95-</a></span> partján,
az ozorai halmokon és szőlőkben és ligetes erdőkben a tolnai és
somogyi nemzetőrök. Hidat verni lehetetlen, a mikor előlről,
hátulról, minden oldalról egyik támadás a másikat éri a sereg
ellen.</p>
<p>Roth ezt meggondolta jól s követét a szokásos módon odaküldte
Perczel Mórhoz. Leteszi a fegyvert, megadja magát
kényre-kegyre.</p>
<p>Ritka tüneménynek voltunk tanui.</p>
<p>Kupaczokban a lőfegyver, garmadákban a tölténytáska. A legénység
az altisztekkel külön csapatokban fegyvertelenül s egymástól
elszakitva. A lovasság lova mellett. Pisztolya a kápában, a kardja
a kápára akasztva.</p>
<p>Szótalan, kedvetlen, szomoru az egész osztrák tábor. A katonának
élettársa a fegyvere, nehéz attól elválni.</p>
<p>Két tábornok, kétszáznyolcz tiszt s közel nyolczezer altiszt és
közlegény a fogoly. Minden ágyu, hadiszer, fegyver, töltény, ló s
néhány száz tábori kocsi a hadizsákmány. Ily tökéletes győzelmet
függetlenségi harczunk egész folyamán át sehol nem aratott
hadseregünk.</p>
<p>A tisztikart még az napon Szilas-Balhásra kisérték s a nemes
atyafiakhoz szállásolták be.</p>
<p>Roth tábornok higgadt, okos, német ember. Azt mondta vacsoránál
az uraknak.</p>
<p>– Tudtam előre, megmondtam előre. Megmondtam Jellasichnak is,
hogy Magyarországot tiz-huszezer emberrel meghóditani nem lehet s
gyalázatos kudarczba megyünk. Nem igaz, bajtárs?</p>
<p>Philippovicsnak szólt a kérdés. <span class="pagenum"><a name=
"Page_96" id="Page_96">-96-</a></span></p>
<p>– Igaz, megmondtad, de azért kardcsapás nélkül nem lett volna
szabad a fegyvert letennünk.</p>
<p>A délszláv tábornokból gyakran kitört a keserü boszuság. A
fogait csikorgatta dühében, mikor megtudta, hogy Perczel Mór
hevenyészett, de azért rendes serege alig állott háromezer főből s
a többi csak fegyvertelen nemzetőr volt s az se nagyobb számu, mint
az ő hadseregük.</p>
<p>S vajjon mi is történt volna, ha az osztrák sereg bőszült bika
gyanánt halálra elszántan megrohanja a nemzetőrcsapatokat s
ágyuival beléjük lövöldöz?</p>
<p>Igaz, hogy van egy rossz adoma, még pedig egyik nagykőrösi
nemzetőrről, a ki mikor látta, hogy az osztrákok neki irányozzák az
ágyut, egy domb tetejéről odakiáltott hozzájuk:</p>
<p>– Ide ne lőjj, ebadta horvátja, nem látod, hogy itt emberek
vannak?</p>
<p>De ezt az adomát is valószinüleg a kecskemétiek költötték.</p>
<p>Más volt a lélek a nemzetőrben, mint az osztrák és horvát
katonában. Iszonyu vérontás igenis támadhatott volna, de a vége még
se lehetett volna más, mint az osztrák sereg felkonczolása.</p>
<p>Rothnak volt igaza, nem Philippovicsnak.</p>
<p>Az osztrák-horvát sereg fegyvertelen csapatait nemzetőrök
kisérték Tolna- és Somogyvármegyén át Horvátország felé. A
hagyomány azt mondja, talán egy ember se ért le a Dráváig. A
betörésük alkalmával kifosztott magyarság utközben kiirtotta őket.
<span class="pagenum"><a name="Page_97" id=
"Page_97">-97-</a></span></p>
<p>Szomoru, ha igy volt.</p>
<p>A népnek szenvedélye irtózatos a háboruban. Az felelős érte, a
ki a háborut botorul megkezdi.</p>
<p>A tisztikart az osztrák hatalom se ki nem váltotta, se ki nem
cserélte. A függetlenségi harcz végével lett szabaddá.</p>
<p>A két fogoly tábornokról elhallgatott az irás is, a hagyomány
is. Én legalább soha nem tudtam meg biztosan, hova lettek.</p>
<p>Apám is gyorsan hazatakarodott nemzetőreivel a csatatérről.</p>
<p>Alapos oka volt rá.</p>
<p>Hejh, minő boszorkánytáncz kerekedett ott a csatatéren! A
nemzetőr előszedte kulacsát, nagyot ivott, nagyot kurjantott,
nagyokat dalolt s jókedvében az osztrák, horvát, labancz katonát is
megkinálta kulacsával.</p>
<p>Mohón nekirontott a puska-kupaczoknak. Sok nemzetőrnek sohase
volt ezelőtt puska a kezében. Kezébe kapott egyet, nézegette,
fontolgatta. Vajjon hogy’ is lehet ezzel lőni?</p>
<p>Hátultöltő, ismétlő fegyvernek akkor még hire se volt. Nagy,
nehéz, istenverte dióverő pózna volt ez az osztrák puska. Már nem
tűzköves, de még nem is gyutacsos. Hanem gyujtós puska, melyet a
német »Zünder« szó után czinderes puskának neveztünk.</p>
<p>Nagy, nehéz tölténytartó fekete fényes bőrből. Akkora, mint most
valami kisebb podgyásztáska. A pajkosabb nemzetőr mind a két
oldalára akasztott egyet s mind <span class="pagenum"><a name=
"Page_98" id="Page_98">-98-</a></span> a két vállára egy-egy
puskát. Idő multán eldobta valamennyit. Nehéz mulatság; csak
katonának való.</p>
<p>Elkezdtek lövöldözni is. A fegyvertelen ellenséget nem
bántották, annak sértését szigoru hadiparancs tiltotta, de a nélkül
se tették volna. Hanem lövöldöztek maguk közt a levegőbe. Szüret,
menyegző, lakodalom el nem lehet lövöldözés nélkül. Hát a csata
hogy mulhatnék el a nélkül?</p>
<p>Azonban vigyázatlan lövéssel nagyhirtelen agyonlőttek maguk
közül hármat.</p>
<p>Apám nyomban összedoboltatta nemzetőreit.</p>
<p>– Kocsikra, atyafiak! Megyünk haza! Az ellenségtől
megszabadultunk. Meg nem engedem, hogy most mi önmagunkat
lövöldözzük hasba!</p>
<p>A jó szentgyörgyi nemzetőrök szivesen engedelmeskedtek, a meddig
a csatatért el nem hagyták. De azontúl ki erre, ki arra! A két
Puszta-Bogárdon napokig tartott az áldomás. Megnépesedett velök a
czinkotai csárda is. Ott már czigány is akadt, a ki reggelig huzta
a dalt.</p>
<div class="poem">
<div class="stanza"><span class="i0">„Kalapomon nemzetiszin
rózsa.“<br /></span></div>
</div>
<p>Ez volt a nemzetőrök egyik dala.</p>
<p>Az osztrákok első rohama igy ért véget.</p>
<p>Második nagy rohamát a nagy-sarlói győzelemmel s Buda vára
bevételével vertük vissza.</p>
<p>Harmadik rohamát már az oroszszal együtt intézte ellenünk az
osztrák. A becsületet és dicsőséget ebben is megmentettük, de a
hadjáratot elvesztettük.</p>
<p class="center">* * *</p>
<p><span class="pagenum"><a name="Page_99" id=
"Page_99">-99-</a></span></p>
<p>Roth hadseregének elfogatását »ozorai fegyverletétel« névvel
iktatta emléklapjaira a magyar történetirás.</p>
<p>Ez a név tévedés.</p>
<p>Ozora Tolnavármegyében a Sió jobbpartján fekszik. A
fegyverletétel pedig a Sió balpartján Veszprémvármegyében történt.
Se Perczel, a győző vezér, se Roth, az elbukott vezér, nem látta
Ozorát.</p>
<p class="center">* * *</p>
<p>Apám nagy kötelességet teljesitett. Ő is elmult, bajtársai is
mind elmultak már. A tizennégy bátor nemzetőr közül, a kikkel
együtt Jellasich bán futárcsapatát, a tizenhét katonát megtámadta,
csak egyetlenegy él még: Körösztös János, mező-szent-györgyi
telkesgazda.</p>
<p>Apámat ötvenkét év előtt pörbe fogta az önkényü uralom. Ha
egyetlen tanu vagy áruló akad ellene: vértanuhalált kell
szenvednie.</p>
<p>Nem akadt egy se!</p>
<p class="center">* * *</p>
<p>E közleményem 1904. évi márczius hóban a Pesti Hirlap hasábjain
látott czikkenként napvilágot. A nagyközönség örömmel, élvezettel
olvasta.</p>
<p>Akadt azonban valaki, a ki közleményem néhány fontos adatát
megtámadta, valótlannak mondta s egyenesen azt állitotta, hogy a
honfikötelességnek azokat a cselekményeit, melyeket szerintem
Eötvös Lajos teljesitett, voltaképen nem ő teljesitette, hanem
Matkovich Tivadar, volt mező-szent-györgyi birtokos s később
országgyülési képviselő. Ha ez igaz volna: sulyos vádat
<span class="pagenum"><a name="Page_100" id=
"Page_100">-100-</a></span> képezne ellenem. Mert ez a történet
meghamisitása volna, melyet én menthetlen hiuságból követtem volna
el, hogy mások érdemének eltitkolásával saját családomat hamis
érdemek diszébe öltöztessem.</p>
<p>A ki ily vádat emelt, az Matkovich Tivadar ügyvéd Veszprémben,
az ifjabb nemzedéknek egyik sorsüldözött tagja. Hirlapi uton nem
feleltem neki. Ivekre terjedő irka-firkában összehord hetet-havat,
közérdekhez nem tartozó falusi fecsegéseket, semmit se jelentő
apróságos egyéni, családi és birtokeseteket. Nyilván abból a
czélból, hogy engem a vele való nyilvános vitára hivjon. Hiába
igyekezett. A ki engem ismer s őt is ismeri az nem tartja
szükségesnek, hogy én Matkovich Tivadar veszprémi ügyvéd urral
magas irodalmi és kortörténeti kérdések fölött vitatkozzam.</p>
<p>Azonban mindenki még sem ismer bennünket s eljön majd az idő, a
mikor már senki se ismerhet személyesen bennünket. S akadhat idővel
kételkedő lélek, a ki inkább a rágalomnak hisz, mint a valóságnak s
a ki az ismert iró munkájával szembeállitja egy ismeretlen homályos
alak fontoskodó irka-firkáit. E miatt kell Matkovich
felszólalásával röviden foglalkoznom.</p>
<p>Kortörténetem minden személyi, tény- és térbeli adata teljes
valóság. A nagyban vagy kicsinyben szereplők közül hárman élünk:
Görgey Artur, az egykori fővezér, Molnár Gedeon, Nagy-Kőrös egykori
főjegyzője és én, akkor mint gyermek, a ki éles szemmel sokat
látott s a rákövetkező években a szereplőktől mindent sok
<span class="pagenum"><a name="Page_101" id=
"Page_101">-101-</a></span> izben hallott. Mi ugy tudjuk a
történetet – kiki a maga részéről – a hogy’ én elbeszélem.</p>
<p>Matkovich minden állitása, mely elbeszélésem bármely részével
ellenkezik, teljes valótlanság.</p>
<p>Se élő tanura, se tárgyi bizonyságra nem hivatkozik. Se ő maga
akkor nem élt. Sőt legföljebb husz év mulva lépett olyan életkorba,
husz év mulva lehetett tizenkét-tizenhárom éves, a mikor az
1848-iki dolgokról folyt beszélgetéseket jól-rosszul megérthette.
Honnan szerzi tehát állitásaihoz nem a bizonyosságot, hanem csak a
jóhiszemüséget is?</p>
<p>Mindez azonban nem fontos körülmény.</p>
<p>Hanem fontos, sőt döntő körülmény az, hogy én az egész
történetet vázlatosan, teljes egyszerüséggel, de szigoru történeti
hűséggel már 1870-ben megirtam s ez a Vasárnapi Ujság 1870. évi
márczius 6-iki számában e czim alatt: <i>Uj adat Jellasich
betörésének történetéhez</i> megjelent.</p>
<p>Igaz, hogy irodalmi becsérték tekintetében nagy különbség van az
akkori és mostani mű között. Akkor a megyei tisztviselő deritett
föl s hozott nyilvánosságra egy addig rejtve levő fontos történeti
adatot, most pedig a gyakorlott iró ugyanazt, mint kortörténetet az
akkori közviszonyok történelmileg teljesen hű rajzával világitja
meg s az igaz korrajzban egyuttal szépműtani munkát is törekszik
alkotni.</p>
<p>Ez a különbség. De annak a történetnek részleteire nézve, melyet
mind a két mű felölel, semmi különbség. Eötvös Lajos szerepe az
1870-iki műben is ugyanaz, <span class="pagenum"><a name="Page_102"
id="Page_102">-102-</a></span> a mi az 1904-ikiben. Matkovich
Tivadar, az egykori mező-szent-györgyi birtokos pedig az 1870-iki
műben se szerepel, valamint az 1904-ikiben se.</p>
<p>De ennek nem az iró az oka. Az iró azokról ir, a kik
cselekedtek, mert a történetet azok csinálták. Nem pedig azokról, a
kik nem cselekedtek. Az ördögnek volna kedve ily alakokról irni
korrajzot vagy történetet.</p>
<p>De 1870-ben élt még Matkovich Tivadar, sőt képviselő volt,
Pesten lakott, lapja is volt, a szélsőbaloldali Magyar Ujság,
melynek fentartásához sommás pénzzel járult. Személyes dolgait a
publiczisztikában nem szokta elhallgatni, sőt vitatkozó, bizonykodó
természetét mindenki jól ismerte.</p>
<p>Hát miért nem szólalt ő fel akkor a nyilvánosság előtt? Hiszen a
nyilvánosság elé volt terelve a fontos és érdekes történelmi
kérdés! Miért nem utalt rá akkor saját fényes szereplésére, melyről
most fia, a veszprémi ügyvéd oly sokat tud? Miért nem vonta akkor
kétségbe Eötvös Lajos érdemeit, holott ehhez joga is lett volna,
kötelessége is?</p>
<p>Hallgatásának okát megmondom én. Hiszen jól ismertem,
birtokostársam is volt, képviselőtársam is volt s az 1848-iki
esetről beszélgettem vele egyszer-kétszer.</p>
<p>1870-ben még sokan éltek, a kik az 1848-iki esetet jól ismerték.
Élt dercsikai Huszár Pongrácz, a ki járási szolgabiró volt, mikor
apám ellen a vizsgálatot az ő közbejöttével teljesitették. Élt
Késmárky József, ugyanott járásbiró, később megyei főjegyző,
alispán, 1870-ben országos képviselő, 1872-ben királyi törvényszéki
elnök. <span class="pagenum"><a name="Page_103" id=
"Page_103">-103-</a></span> Élt a közvetlen szereplők közül Fodor
László, Eberhard Ignácz, Ujhelyi László, Pósa Károly s még többen a
volt jobbágyok közül s élt különösen a főszereplő Eötvös Lajos.</p>
<p>Mindezek olvasták a Vasárnapi Ujság közleményét s megnyugodtak
benne szó nélkül, minthogy az általuk jól ismert történeti dolog hű
közlését látták benne.</p>
<p>Matkovich Tivadar hallgatott, mert ő is jól tudta, hogy a
közlemény igaz; olyen handabandázó koholmányokkal előállani, mint a
hogy fia tette, eszébe se juthatott. Nem is lett volna a nagy eset
után 22 év mulva tanácsos. A még akkor élő tanuk és szereplők
bizonyára ellenmondhatlan bizonyossággal oktatták volna meg az
igazságra. Most, 56 év után, senki se él már a közvetlen tanuk és
szereplők közül. De azért a koholmányoknak most sincs sulyuk.</p>
<p>Meg kell még jegyeznem, hogy ugy értesültem: néhány év előtt
Körösztös János is meghalt. Utolsó azok közül, a kik a nagy
eseményben szerepeltek.</p>
<hr class="chap" />
<div class="chapter"></div>
<p><span class="pagenum"><a name="Page_104" id=
"Page_104">-104-</a></span></p>
<h2>NYOMOZTAM, A HOL PETŐFI ELESETT.</h2>
<h3>I.</h3>
<p>Mindenki ugy tudta, ugy hitte, hogy Petőfi Sándor az 1849-ik év
julius 31-én a segesvári csatában esett el. A csatát Bem magyar
vezér vivta Lüders orosz vezér ellen. A csatát a magyar sereg
vesztette el. Petőfi Bem vezérkarában volt őrnagy. Bem nagynehezen
megmenekült, Petőfi elesett. Menekülési kisérletét sokan látták.
Akadt több tanu arra is, a ki elestét látta.</p>
<p>A nagy nemzeti gyásznak idején, a zsarnoki elnyomatásnak éveiben
senkinek se jutott eszébe nyomozni, hol és melyik ponton esett el
Petőfi, hol lőtték vagy vágták halálra s hol roskadt össze haldokló
alakja? S azután hol temették el? Magános sirba-e vagy közös sirba?
De ha gondolt volna is rá valaki: az akkori osztrák kormány a
nyomozást meg nem engedte volna.</p>
<p>A földterület, a hol Petőfi elesett s a hol porai pihennek,
hallerkői gróf Haller Ferencz magántulajdona volt s a fehéregyházi
várhoz és uradalomhoz tartozott. Jól ismertem a grófot, benső
barátság állt fenn néhány <span class="pagenum"><a name="Page_105"
id="Page_105">-105-</a></span> éven át közöttünk, ismételve
meglátogattam ősi várában, derék hazafi, nemes ember, függetlenségi
harczunk jeles alakja. De 1849-től kezdve várfogoly volt,
uradalmait elkobozták s fehéregyházi vára és birtoka is az osztrák
kincstár idegen földről sereglett fosztogatóinak birtokába jutott.
Nem is lett volna ember, a ki az egykori csatatér dülőin a nyomozót
jóindulattal vezetgesse. Fehéregyházi oláhtól, segesvári szásztól
annyi szivességet, annyi észt várni nem lehetett.</p>
<p>S azután ki ismerte ezek közül Petőfit?</p>
<p>Senki.</p>
<p>Helybeli vezetők mellett oktalan lett volna minden nyomozás.</p>
<p>A kik Petőfit ismerték s a csata folyama alatt látták, azok vagy
elestek a csatában vagy Bemmel együtt bujdosók voltak idegen
földeken, vagy gróf Hallerrel együtt a börtönök mélyén sorvadoztak,
vagy a folyton tartó üldözés miatt jó okuk volt hallgatni s a
hazafiak sirjait nem látogatni gyakorta. Hadd nőjjön azokon
letaposatlanul a fű és a virág.</p>
<p>Tizenegy év mulva, 1860-ban, kezdett kissé szabadabb szellő
lengeni. Minden nemes népnek vannak fenséges ábrándjai. Ily ábránd
volt: megkeresni, megtalálni a helyet, a hol Petőfi elesett.
Akadtak tanuk s azok kezdtek nyilatkozni. Az 1860-ik, 1861-ik s
következő években ötven-hatvan komoly férfiu nyilatkozott arról,
hogy a csata folyama alatt hol s mit beszélt utoljára Petőfivel,
hol látta őt s hol s miként kellett neki elveszni? <span class=
"pagenum"><a name="Page_106" id="Page_106">-106-</a></span></p>
<p>Én e nyilatkozatokat gondosan olvasgattam. Csak nem olyan
szemmel, olyan észszel, mintha birói feladatom lett volna végső
itélettel eldönteni, hogy az összes tanuk vallomásai szerint hol az
igazság, valósággal miként halt meg s hol esett el Petőfi?</p>
<p>Az ily munka az elmének igen nagy és nehéz munkája. Tudom ezt
megyei tisztviselő koromból. Hányszor történik birósági
tárgyalásokon, hogy egy közönséges kocsmai verekedés részleteit se
lehet egészen tisztába hozni, holott csak tiz-tizenkét egybe nem
hangzó tanuvallomást kellene valahogy megérteni és egymással
kiegyeztetni. Nem lehet, pedig minden tanu igazat akart
vallani.</p>
<p>Képzeljünk már most egy csatát; bomlásban, futásban, kegyetlen
üldözés alatt levő hadsereget, száz meg száz holdra rugó nagy
területet, mely utakkal, szántásokkal, ligetekkel,
kukoriczaveteményes táblákkal van szétszaggatva? Mindenki fut vagy
hadakozik vagy fekszik. Semmi rend és pillanatnyi nyugalom sincs.
Mindenkinek magára s üldözőire van gondja. S akad ötven-hatvan
tanu, a ki mindenkitől függetlenül, egymással nem érintkezve, a
kétes részleteket meg nem állapitva, a tévedéseket ki nem javitva,
a csatának ugyanazon zürzavaros pillanatnyi állapotáról tesz
tanubizonyságot, holott a tanuk közül kettő se volt ugyanazon
pillanatban egy helyen és hasonló helyzetben.</p>
<p>Hányféle különbözés, ellenkezés, sőt ellenmondás támad ily és
ennyi tanu vallomása közt? Pedig minden <span class=
"pagenum"><a name="Page_107" id="Page_107">-107-</a></span> tanu
becsületes és értelmes, sőt tanult komoly férfiu, ki egész lelkével
az igazság kideritésére törekszik.</p>
<p>S aztán ha még a tanuskodás csak tegnapi vagy tegnapelőtti
esetről szólana. De tizenegy-tizenkét év előtti történetről van a
szó s alig lehet oly elme, a mely a régi dolognak minden részletét
üdén meg tudná őrizni a maga számára.</p>
<p>A futó és üldözött harczos addig fut, mig ki nem dül vagy meg
nem menekül. S ha már megmenekült is: gondja arra van első sorban,
hogy kifujja, kipihenje magát, ételhez, italhoz, ruhához,
fegyveréhez jusson, tisztjét, csapatját fölkeresse vagy ha örökre
vége a harcznak, övéihez visszatérjen. Nem keresheti föl nyomban
dolgozó szobáját, nem ülhet kényelmesen iróasztalához, nem törheti
fejét és tollát emlékiratain, nem csinálhat jegyzeteket arra az
esetre, hogy majd idővel, hosszu évek mulva, tiz-tizenkét esztendő
mulva a nemzet lelkiismerete megtalálja kérdezni, hol hagytátok
Petőfit, hol halt meg a nemzet világitó szemefénye: hát akkor majd
ő előálljon egy jegyzőkönyvvel, a melyet ott vett föl a csatatéren
vagy üldözés közben kozákok lándzsái közt?</p>
<p>Én vakmerő elmével föltettem magamban, hogy a tanubizonyságok
alapján megkeresem az igazságot.</p>
<p>Ám első tennivalóm: a csata összes körülményeit megismerni, a
csatateret s annak minden hegyét-völgyét személyesen bejárni, a
távolságokat fölmérni, az egész területet hadmérnökileg
meghatározni és megrajzolni. S ha ez megvan: a hely tökéletes
ismerete <span class="pagenum"><a name="Page_108" id=
"Page_108">-108-</a></span> alapján birálni meg minden
tanubizonyságot s állapitani meg minden ellenmondás benső igazságát
vagy benső tévedését.</p>
<p>Sok munka, nagy munka, de másként az igazsághoz eljutni vagy azt
csak megközeliteni is lehetetlen.</p>
<p>Elindultam hát 1875 nyarán önkényt vállalt feladatom
teljesitésére. Fölkerestem nemes barátomat gróf Hallert
fejéregyházi várában. Vendége voltam néhány napon át, de a
helyszini tanulmányokat ez idő alatt Segesvártól Héjasfalváig,
különösen a fehéregyházi határban is elvégeztem, rajzaimat,
számitásaimat befejeztem.</p>
<p>Ez a munka kisebb része.</p>
<p>A nagyobb részét, a tanubizonyságok birálatát, benső igazságaik
megállapitását, ellentéteik kiegyenlitését maig se végeztem el. Az
élet mást parancsolt s parancsa erősebb volt, mint az én
szándékom.</p>
<p>De ezt a munkát más se végezte el. A kérdés tehát ma is
megoldatlan még.</p>
<p>Hanem akkori tanulmányaim alapján időközben a lapok sürgetéseire
mégis tettem némi megjegyzéseket. Egyszer Oreusz orosz iró
történelmi művére, mely a segesvári csatáról szól. Másszor arra a
kérdésre, hol porladoznak a valószinüség szerint Petőfi hamvai?
Mindkét megjegyzésem nagy általánosságban mozog. <span class=
"pagenum"><a name="Page_109" id="Page_109">-109-</a></span></p>
<h3>II.</h3>
<p>Oreusz orosz irónak a segesvári csatáról irt hézagos rajza több
irányban némi megjegyzéseket tesz szükségesekké. Mindenekelőtt meg
kell jegyeznünk, hogy ezen csataleirásban csak az orosz és osztrák
táborkari adatok s hadi jelentések használtattak fel s nem egyuttal
a magyar hivatalos adatok is. Nehéz is lett volna ezeket
felhasználni, miután ezek – tudomásunk szerint – sem akkor, sem
később tüzetesen össze nem állittattak s Bem seregének egyes
részeiről, e részek számszerü erejéről s a csata kezdetén történt
felállitásáról, valamint a csata folyama alatt tett mozdulatairól
csakis egykoruak s a csatában részt vett egyének nyilatkozatainak
gondos egybevetése után lehetne megközelitően szabatos képet
alkotni magunknak.</p>
<p>Az orosz iró Lüders segesvári hadtestének egész létszámát nem
közli. E hadtest az osztrák táborkari adatok szerint 10 zászlóalj
gyalogságból, 14 lovas századból, 4 egész üteg tüzérségből állott s
összesen mintegy 12 ezer főnyi erőt képezett 32 ágyuval. E szám
alatt pusztán a kombattans elemet kell érteni s ebben az utászok,
szekerészet stb. nem szerepelnek. A gyalogságban több
vadász-zászlóalj s a lyubini-ezred volt, a lovasságot az odesszai
uhlánus-ezred s az első doni kozák-ezred képezé.</p>
<p>Voltak azonban egyéb ezredek is egyes zászlóaljak, illetőleg
századok által képviselve mind a gyalogságnál, mind a tüzérségnél.
<span class="pagenum"><a name="Page_110" id=
"Page_110">-110-</a></span></p>
<p>Bem haderejét mind az orosz, mind az osztrák források mintegy
7000 főre teszik 12 ágyuval. Ez azonban kézzelfogható nagy tulzás.
Bem hadereje ugyanis nem állott egyébből, mint azon kis sereg
maradványaiból, melylyel ő julius 22-én Moldvába tört. Ez állott a
betörés előtt 2000 gyalog és 1000 lovasból. Ezenkivül magához vette
Damaszkin hadtestét, mely julius 23-án Inczédy diviziójával s 3
zászlóalj erősitéssel együtt tett 5000 embert minden fegyvernemből.
Összesen lenne e két csapat 8000 fő.</p>
<p>Ámde Bem a maga csapatával julius 20-án és 21-én Clam-Gallas
osztrák tábornok ellen csatázott Szemerja és Sepsi-Szent-György
között, 22-én az ojtozi szoroson Moldvába tört, 23-án Ustrugoff
orosz tábornok seregével Hirsa mellett ütközött, de miután a várt
önkéntesek és segédcsapatok sehonnan nem érkeztek, 25-én már ismét
visszajött az ojtozi szoroson Erdélybe. Ha figyelembe vesszük, hogy
e kis csapat hat napon át háromszor ütközött s folytonosan
erőltetett menetekben ki Moldvába s onnan Erdélybe vissza, már
julius 30-án Udvarhelynek s onnan Marosvásárhelynek kerülve
Segesvár közelében volt, s ha figyelembe vesszük, hogy ekkor már a
sereg önkénytesek által soha nem szaporodott, ellenben a
sebesültek, kifáradtak elhagyásával s szökésekkel is folyton
fogyott, e csapatot az eredeti létszám felénél többre semmiképen
sem vehetjük fel.</p>
<p>Ugyane sorsa volt Damaszkin hadtestének is. E hadtest julius
23-án Grotenjhelm orosz hadtestével szerencsétlenül <span class=
"pagenum"><a name="Page_111" id="Page_111">-111-</a></span>
ütközött, mind Szász-Régennél, mind Radnótfájánál s innen
Marosvásárhelyre vonult vissza. Itt vette őt fel Bem a maga
seregébe s az ekként egyesült két sereg itt becsültetett
hozzávetőleg mintegy 6000 főre. De még e sereg sem volt az,
melylyel Bem Ördögfalva – máskép Héjasfalva – és Fehéregyháza felé
vonult, mert ennek is egy, noha kisebb részét, mintegy 2000 embert
Gál Sándornak engedett át. A minek az volt indoka, hogy Bem terve
szerint Lüdersnek Segesvárott álló seregét egyszerre két oldalról,
ugy mint nyugot felől az udvarhelyi uton Bemnek, észak felől pedig
a vásárhelyi uton Gálnak kellett volna megtámadni, egy időben,
összevágó terv szerint. Lüders maga is igy számitott s ettől félt s
félelme nem is lehetett alaptalan, mert ha a támadás csakugyan igy
történik, az a hadsereg, melynek czentruma Segesvár s mely egyik
szárnyával az udvarhelyi, másik szárnyával a vásárhelyi uton
kénytelen verekedni, a tökéletes megsemmisülésnek nézhet elébe,
miután a két szárny mindegyikének egymástól teljesen függetlenül
kell verekedni, mint két külön hadtestnek, s miután visszavonulási
vonala egyiknek sincs s ha csak egyik szárny is visszavonatik, az
egész sereg a rendkivüli kedvezőtlen terepviszonyok miatt
Segesvárott, mint egy kijárat nélküli katlanban, mindenestől az
ellenfél martaléka leendett. Hogy nem igy történt: annak Gál Sándor
kényszerü elmaradása s az orosz tulereje volt oka.</p>
<p>Bemnek Ördögfalva és Fehéregyháza közt működő hadteste nem 7000
emberből, hanem annak pusztán <span class="pagenum"><a name=
"Page_112" id="Page_112">-112-</a></span> feléből állott. Sőt
egykoruak és ott résztvettek állitása szerint a 3000 főnyi
létszámot sem haladta túl.</p>
<p>Ez ellen vitt tűzbe Lüders először Skariatin, később Ivin és
Demidov tábornokok vezetése mellett délután 4 óráig mintegy 5000 s
később, midőn belátta, hogy Marosvásárhely felől nincs mit
tartania, mintegy 8000 embert 24 ágyuval s hatalmas lovassággal,
melynek tömeges rohamai előtt a magyar seregnek sem gyalogsága, sem
lovassága meg nem állhatott.</p>
<p>Néhány megjegyzést kell még tennünk arra a térképre, mely
szintén az orosz iró művéhez van csatolva s melylyel a
terepviszonyokat s a csata folyama alatti mozdulatokat akarja
megvilágositani. E térkép szerint, ha a skála segélyével megtesszük
a számitásokat, nem egészen ezer holdnyi területen lett volna
felállitva az orosz és magyar sereg összes tartalékaikkal s a
magyar sereg visszavonulási vonala a fehéregyház-héjasfalvi uttól
tökéletesen el lett volna szoritva, ugy, hogy a magyar sereg csakis
Sárpatak irányában délnek, fel az erdős, járhatatlan hegyek felé
menekülhetett volna.</p>
<p>Ez azonban nem igy volt. Föl a hegyeknek sem lovasság, sem ágyu
nem menekülhetett volna, mert arra utak nem vezetnek, pedig a
lovasság és 4 ágyu megmente tett és pedig a Héjasfalva-Ördögfalva
felé vezető jó uton.</p>
<p>A dolog ugy áll, hogy a szoros értelemben vett csatatér még
Fehéregyháza fölött délfelé legalább egy kilométerrel s
Fehéregyháza mögött kelet felé legalább két kilométerrel
kiterjedett. Ez már nincs kirajzolva az orosz térképen. A hol az
orosz lovasság szétverte a magyar <span class="pagenum"><a name=
"Page_113" id="Page_113">-113-</a></span> gyalogsági négyszöget, a
hol egy helyben a legtöbb honvéd elesett, mintegy 180, s a honnan
nem messze esett el Petőfi Sándor is, az a hely Fehéregyházától
keletre fekszik.</p>
<p>A bekeritési mozdulat sem azon a vonalon hajtatott végre, mely a
térképen van jelezve.</p>
<p>Bármily magas lehetett is ott helylyel-közzel julius 31-én a
kukoricza, olyan nagy nem lehetett, hogy a magyar hadállás
magaslatáról, ugy mint ezt a térkép feltünteti, a kukoriczában
mozgó lovasságot észrevenni ne lehetett volna. A magyar hadállás
legmagasabb pontja a térkép szerint a bekeritő mozdulat vonalához
körülbelől oly magasan és oly messze áll, mint a budai várhoz
például a Lipót-templom, csakhogy a lejtő szép meneteles, nem oly
meredek, mint a vár oldala. Hogy oly magasságból és messzeségből
szaggatott kukoriczatáblák közt mozgó lovasságot észre ne vettek
volna: az képtelenség. Hogy pedig maga Bem észrevette volna, mint
az orosz iró állitja, s mégis tovább folytassa az orosz jobb szárny
elleni támadásokat s ne tegyen megfelelő védintézkedéseket: ez
megint képtelenség, sőt még nagyobb, mint az előbbi. Nem Bemről, de
a legkorlátoltabb eszü zászlóaljparancsnokról sem lehetne ekkora
ügyetlenséget feltenni.</p>
<p>Nem is ugy történt. Hanem szemtanuk állitása szerint az orosz
megkerülő lovasság a Küküllő jobb partján azon uton indult ki, mely
Bun felé vezet, mely falu Fehéregyházával csaknem szemközt a
Küküllő-völgy északi magaslatain fekszik. De valószinüleg nem
<span class="pagenum"><a name="Page_114" id=
"Page_114">-114-</a></span> maradt meg az uton, hanem levonult a
folyam partjára, részint azért, hogy gázlót keressen, részint
azért, hogy ennek füzesei és rekettyései árnyékában észrevétlenül
vonuljon fölfelé a folyamnak. – Gázlót könnyü volt találni, talált
is Fehéregyháza mögött s itt nem hátban, hanem oldalt támadta a
magyar sereget. Ha hátban támad, akkor egyenesen elzárja a
héjasfalvi utat s az esetben lovas és ágyu nem menekülhet. Tényleg
a visszavonuló magyar sereg elől el is zárta s itt e ponton,
körülbelül a gróf Haller Ferencz által körülültetett és ápolt
honvédsir körül kell keresni – ha megtalálható – azt a helyet is, a
hol Petőfi eleshetett Mert itt szélesebb lévén a sík, a nyilt tér,
véletlen lovassági roham elől nehéz és kivételes volt a
hátramaradtak menekülése. Ha Petőfi az orosz térkép bármely pontján
áll a magyar hadálláson: neki, mint akkor tényleg nem
kombattansnak, könnyü szerrel lehető lett volna a hegynek, az erdő
felől menekülés.</p>
<p>Még néhány szót a magyar sereg veszteségéről. E veszteséget
osztrák és orosz források 1200–1300 halottra és 500 fogolyra
számitják. Holtak és foglyok száma nem üt ki ily kerekszámra. Hol
vannak a sebesültek? Orosz részről meghalt 41. Ennyi halottnak
bármily mészárlás esetén is nem 1300 halott felel meg. – Még ha
rémülés szállta is meg a magyar csapatokat, egyes részek kitünően
harczoltak s gyáván, összetett kézzel valószinüleg nem várták be a
halált. A szomoru tény az, hogy az orosz sereg leölte a foglyok egy
részét, a szászok és oláhok pedig az nap este és éjszakán
<span class="pagenum"><a name="Page_115" id=
"Page_115">-115-</a></span> agyonverték a sebesült honvédeket.
Csakis igy érthető ama nagy halottszám.</p>
<p>Az orosz irónak egyébiránt valami különös ellenszenvet vagy
elfogultságot nem vethetünk szemére. Ő nem ismeri a magyar
táborkari adatokat s személyesen nem tanulmányozta a segesvári
csatatér terepviszonyait. Tévedései innen eredhetnek.</p>
<h3>III.</h3>
<p>Ezelőtt nyolcz évvel, a segesvári szerencsétlen ütközet napjának
huszonhatodik évfordulóján néztem meg először azt a mezőt, azt a
vidéket, a hol Petőfit utoljára látták, a hol meghalt, a hol el van
temetve, hogy beteljesedjék három év előtti álma: ott esni el a
harcz mezején, ott folyni ki szivéből az ifjui vérnek, kardok
zörejében, trombita hangjában, ágyu dörgésében enyészni el ajaka
végszavának s összetiportatni fujó paripák száguldozó körmei
által.</p>
<p>Igy álmodá meg, igy következett be.</p>
<p>Csakhogy álmának irtózatos visszája teljesült. Közös sirnak
adták ugyan őt is és hősi társait, kik valamennyien a szent
világszabadságért haltak meg, de nem a világszabadságnak diadala,
hanem az osztrák és orosz zsarnok-uralomnak diadala volt a
segesvári nap. Talán jó, hogy Petőfi nem élte túl ezt a szörnyü
napot.</p>
<p>Hol eshetett el Petőfi? Mely rög szivhatta magába kihulló vérét?
Hol nyughatnak porladó csontjai? Ezek a kérdések érdekeltek
engemet. <span class="pagenum"><a name="Page_116" id=
"Page_116">-116-</a></span></p>
<p>Száz meg száz nyilatkozatot olvastam a segesvári csatatér
leirásáról s Petőfi halálának közelebbi ugy vélt részleteiről, de a
nyilatkozatok nem elégitettek ki. Homályos emlékezet vékony erü
forrásából buzogtak ki e nyilatkozatok s térkép, szabatos területi
fölvétel nem kisérte őket. E nélkül pedig csataleirás igazán
lehetetlen.</p>
<p>De a hű és igaz csataleiráshoz még egyéb is kell. Tudni kell a
hadsereg létszámát, felosztását, elemeit, a csataintéző hadvezérnek
csatatervét, a csata folyamán tett hadvezéri vagy táborkari
intézkedéseket, minden csapatnak, minden ezrednek, zászlóaljnak s
magának a törzskarnak is a csata folyamán át óránkint megtett
mozdulatait, s ha mindezt összegyüjti az ember s aztán kipuhatolja,
hova volt beosztva Petőfi, minő mozdulatokat tett csapatja a
csatanap lefolyta alatt időről-időre; hol állt a csapat, melyhez
tartozott, az orosz lovasság bekeritő s oldalt és hátban
támadó-művelete alkalmával; merre menekült vagy hol kaszaboltatott
le vagy hol fogatott el ez a csapat: ha mindezt tudjuk, csak akkor
lehet megközelitő valószinüséggel megmutatni a helyet, a hol Petőfi
elesett.</p>
<p>Katona, mérnök, helyismerő, közvetlen szemtanu s tanuk
kihallgatásában tapasztalt és jártas lélekbuvár kell ahhoz, hogy
egy katona elestének helye, időpontja negyedszázad mulva lehető
pontossággal kipuhatoltassék. Elmémet feszité az a gondolat:
megbirkózni a lehetetlenséggel. Hiszen, ki érdemelné meg a
fáradságot, ha nem Petőfi? <span class="pagenum"><a name="Page_117"
id="Page_117">-117-</a></span></p>
<p>Be kell vallanom, hogy nyolcz év előtti fáradozásom kevéssé
sikerült. Nem is az lett volna s ha Isten éltet, nem is az lesz
utolsó kisérletem erre a czélra, ha ügyesebb és szerencsésebb
kutató meg nem előz. De nyolcz év óta nem volt időm a tanulmány
helyszini folytatására. Csak töredékes, ki nem egészitett jegyzetek
azok, melyekből most e sorokat meritem.</p>
<p>Mindenekelőtt megjegyzem, hogy se Bemnek, se törzskarának
hivatalos jelentését a segesvári csata leirásáról, a csata folyamán
tett rendelkezésekről, a foganatositott csapatmozdulatokról, a
csata végéről, a visszavonulásról, a holtak és sebesültekről nem
sikerült feltalálnom. Abban a véleményben vagyok, hogy ily
hivatalos jelentés nem is készült soha.</p>
<p>Bem maga nem készithetett; betegsége és menekülése gátolta,
serege szétszóródott, törzskarának tagjai részint elestek, részint
a menekülés zürzavarában voltak, Bem podgyásza és iratai is a győző
kezébe jutottak, s ha valaki irt is jelentést a kormányhoz: az
valószinüleg soha se juthatott rendeltetése helyére. Hiszen ekkor,
pár nappal a világosi fegyverlerakás előtt, már voltaképen magyar
kormány sem volt, s Udvarhelyről vagy Marosvásárhelyről bizony
nehezen ért volna el a jelentés Szegedre vagy Aradra.</p>
<p>Rüstow, utána Horváth Mihály s legujabban Oreusz katonai iró a
csata leirását, a szemközt álló haderők létszámát és mozdulatait
orosz és osztrák hivatalos jelentések alapján állitották össze.</p>
<p>E jelentésekben a magyar seregről sok téves adat <span class=
"pagenum"><a name="Page_118" id="Page_118">-118-</a></span> fordul
elő, s azért a megnevezett irók csataleirásai is helytelenek. Ez
irók a csatatért nem tanulmányozták a helyszinén, azért igazitám
helyre tévedéseik nagy részét a »Vasárnapi Ujság« tavalyi 1883-iki
41-ik számában.</p>
<p>Ugyanekkor kimondám, hogy »körülbelül a gróf Haller Ferencz
által körülültetett és ápolt honvédsir táján kell keresni – ha
megtalálható – azt a helyet is, hol Petőfi eleshetett. Mert itt
szélesebb lévén a sík, a nyilt tér: véletlen lovassági roham elől
nehéz és kivételes volt a hátramaradtak menekülése«.</p>
<p>A hogy e két czikk szűk keretében lehető: rámutatok a nyomokra,
melyek engem e föltevésre vezettek.</p>
<p>Petőfi a csata alatt Bem közelében, lehet mondani, törzskarában
volt. Ez természetesen nem azt teszi, hogy az egész csataidő
folytán szakadatlanul Bem személye mellett tartózkodott.
Ellenkezőleg. Szemtanuk, bajtársak állitják, hogy Petőfi a csata
folyama alatt jó darabig ismételve oly helyeket keresett fel,
honnan az orosz seregre s a csata egyes távoli jeleneteire is
elláthatott. Ez természetes. Olyan lélek, mint Petőfié, a csatanap
izgalmai közt nem szunyókál s vagy részt vesz a verekedő csapatok
mozdulataiban, vagy legalább nézi azokat s ha lehet: az ellenfelet
is.</p>
<p>Itt pedig lehetett.</p>
<p>A csata kezdődött 10 és 11 óra közt s délután 2 óráig változó
szerencsével folyt. Eddig leginkább csak az ágyuk működtek.
Skariatin orosz tábornok körülbelül ott esett el, a hol most
siremléke áll. Ágyugolyó találta <span class="pagenum"><a name=
"Page_119" id="Page_119">-119-</a></span> Bem azon ütegéből, mely
körülbelől ott volt felállitva, a hol a Sárpatak a
segesvár-fehéregyházi utat kettészeli. Ez ütegből s ennek
környékéről az oroszok segesvári hadállását meglehetősen látni
lehetett a három–negyedfél kilométernyi távolságból. Itt volt Bem s
az ő közelében lehetett Petőfi is délután 2 óráig.</p>
<p>Ezután élénkebb lett a harcz. Az országuton s az attól délre
fekvő magaslatokon ismételve gyalogsági rohamokat rendelt Bem, de
sikertelenül s viszont Lüders az országut és a Küküllő közti
lapályon tömeges lovassági előnyomulást kezdeményezett, jelentékeny
sikerrel. Bem délután 3 óra tájban már Fehéregyházára s az e
mögötti meneteles oldalra vonult vissza s alig lehet abban kétség,
hogy Petőfi is kisebb-nagyobb távolban követte őt.</p>
<p>Délután 5–6 óra tájban sikerült az orosz lovasság megkerülő
mozdulata, mely arra képesité, hogy a magyar sereg jobb szárnyát
oldalban s hátulról támadja meg. A mint ez bekövetkezett: az
előlről is erősen szorongatott magyar sereg teljesen felbomlott s
hanyatt-homlok futásban keresett menedéket.</p>
<p>Valószinü, hogy Petőfi ekkor nem volt nagyon távol Bemtől, Bem
maga pedig a Fehéregyháza és Héjasfalva közti országuton vagy ettől
délre fekvő, lassu emelkedésü magaslaton volt törzskarával, de az
uttól nem messze Bem lóra kapott s huszárjainak fedezete alatt igy
menekülhetett. Petőfi gyalog maradt, ő tehát a kozákok elől meg nem
menekülhetett. Ha lova van: menekülése valószinü. <span class=
"pagenum"><a name="Page_120" id="Page_120">-120-</a></span></p>
<p>Most három feltevés áll előttünk.</p>
<p>Az első feltevés az, hogy fogolylyá lőn s mint fogoly vitetett
el. Ez legkevésbbé valószinü, mert a foglyok közül vagy 500 később
elbocsáttatott, ezek valamelyike pedig Petőfiről hirt tudott volna
mondani.</p>
<p>A második feltevés az, hogy Petőfi a kozákok elől az országuttól
délre fekvő kukoriczákba s ezeken át a magaslaton levő erdőbe
menekült s az oláhok által veretett agyon, mint nem egy bujdosó
honvédtársa. Ez nem lehetetlen, de szintén nem valószinü. Az
erdőkbe csak azok menekülhettek, kik Bem balszárnyáról
Fehéregyházának az oroszok által történt elfoglalása után 5–6 óra
tájban az erdők felé fölszorittattak s az oroszok bekeritő
mozdulatát s a jobb szárnynak és központnak felbomlását észrevevén,
az erdős magaslatok felé látták a menekülést egyedül lehetőnek.</p>
<p>Petőfi minden valószinüség szerint a központon volt s azért
menekülése csakis arra volt lehetséges, a merre Bemnek, tehát az
országuton. Ámde ezt már a kozákok elfoglalták s azért Petőfi is
osztozott gyalogtársainak sorsában. Ezek részint szoritva, részint
menekülve, az országuttól délre fekvő magaslat felé tartottak,
azonban utólérve és bekeritve, legnagyobb részben
lekaszaboltattak.</p>
<p>A Haller-féle honvédsirban pár száz hősnek porladozó csontjai
pihennek. Hogy minden honvéd nem ide temettetett: az kétségtelen. A
Fehéregyházától nyugatra és délre, valamint a héjasfalvi hid körül
elesetteket az oláh nem hurczolta egy helyre össze. Lustasága és
munkájának ingyenessége nem engedte azt. Hanem a <span class=
"pagenum"><a name="Page_121" id="Page_121">-121-</a></span>
legnagyobb részt eltemette ott, a hol megtalálta, legfölebb
tizével, huszával hordta őket össze.</p>
<p>A Haller-féle honvédsir se véletlenül van ott, a hol van. Itt
kellett lenni egy csomóban a legtöbb holtnak és haldoklónak, mert
itt volt a menekülőknek legnagyobb veszedelme. Itt volt pedig
azért, mert a bekeritő orosz lovasság e tájt gázolván át a
Küküllőt, itt lepte meg oldalban és hátban a honvédsereget.</p>
<p>Valószinü, hogy itt pihennek Petőfi hamvai is. S méltó helyen
pihennek. Mert imádott honának porával s dicső bajtársainak
hamvaival vannak összevegyülve.</p>
<p class="center">* * *</p>
<p>Töredék csak mindaz, a mit e kis tanulmányban följegyeztem.</p>
<p>A három czikket, melyből e tanulmány áll, három különböző
alkalommal nagy időközökben irtam. Gondos olvasó a czikkek
szövegéből észreveszi. Művem egész akkor lett volna, ha mindazok
nyilatkozatát, a kik Petőfi utolsó perczeiről s eleste
körülményeiről tanuskodtak, gondosan összehasonlitottam, szigorun
egybevetettem volna. S ha a csatatér viszonyainak s a tanuk
szavahihetőségének körülményei alapján szigoru birói mértékre
vettem volna.</p>
<p>Ez eleddig elmaradt.</p>
<p>Mégis volt okom, kis tanulmányomat gyüjteményes munkáimba
fölvenni.</p>
<p>Hiszen minden dolog érdekes, a mi Petőfire vonatkozik.
<span class="pagenum"><a name="Page_122" id=
"Page_122">-122-</a></span></p>
<p>Az is érdekes némileg, hogy én ifjabb koromban utat, költséget,
fáradtságot nem kiméltem, kinyomozni a helyet, a hol a nagy költő
és nemzeti hős csontjai porladoznak.</p>
<p>Végre sok év mulva az irodalom és a közönség megnyugodott abban,
hogy sirja csakugyan ott van, a hová az én nyomozódásaim harmincz
év előtt vezettek. Tehát nem helytelen irányban nyomoztam.</p>
<hr class="chap" />
<div class="chapter"></div>
<p><span class="pagenum"><a name="Page_123" id=
"Page_123">-123-</a></span></p>
<h2>MÉG SE LETT KIRÁLYI EMBER.</h2>
<h3>I.</h3>
<p class="summary">(Komárom várát feladjuk. – Szabó Gábor
honvédszázados. – Wolff Sebestyén, a cserepár főhadnagy. – A
macska. – A rizskása. – A sok takács.)</p>
<p>Kissé hosszu a történet, de azért mégis elején kell kezdeni.</p>
<p>A mi hadvezérünk elhatározta, hogy Komárom várát átadja az
osztrák ellenségnek. Okosabbat már alig tehetett. Az orosz czár és
az osztrák császár hadai már elárasztották az országot. Nem volt
már a szabadságnak fölfegyverzett hadserege sehol. Utolsó
győzhetetlen hadserege is letette már a fegyvert Világos sikjain a
nyár derekán. Komáromot ugyan be nem veszi a gőgös ellenség. De mi
haszna? A vár nem az ország. A kőfal nem a szabadság. A hősi védő
sereg nem a nemzet. Dicső halála nem a függetlenség. Ködével,
hidegével, komor napjaival már az ősz is beköszöntött. Az én öreg
barátom és atyafi bátyám tagyosi Csapó József, a ki hirt mondani
kint járt az országban, azzal jött vissza a várba, hogy odakint már
nincs remény. Bizony át <span class="pagenum"><a name="Page_124"
id="Page_124">-124-</a></span> kell adni a várat. Hadd legyen a
kardból, szuronyból kasza, kapa, a vitézből szántóvető, a háboruból
békesség.</p>
<p>Igy lett.</p>
<p>A nagy vár átadása sok mindenféle munkával, irka-firkával és
huzavonával jár. Át kell adni a kézi fegyvereket, az ágyukat, az
épületeket, az erődöket, a hadi lobogókat, annyi diadalmas csata
dicsőséges tanuit. Át kell adni a huszárlovakat, a hidverők,
szekerészek, tüzérek szerszámait s minden készségét s az eleven
ökör- és juhnyájakat. A magyar fővezér is, az osztrák fővezér is
minden átadásra és átvételre más küldöttséget, külön bizottságot,
más meg más tiszteket rendel. Ezek azután összejönnek, nagyot
isznak, tárgyalnak, szemlélnek, számitanak, jegyzőkönyvet
készitenek, irnak, vitatkoznak, összevesznek, kibékülnek, kezet
fognak s ekként valahára megtörténik az átadás. Belekerül az egész
egy délelőttbe. Ha meghalt a szabadság: mirevaló volna hosszasan
vesződni a hagyatékával? Ugy se ér már az egész egy
pipadohányt.</p>
<p>Az élelmiszerek átadását-átvételét is külön bizottság
végezte.</p>
<p>A ki átadta: az Szabó Gábor honvédszázados. Jókedvü, délczeg
fiu, igazi hős, debreczeni származás, végezte már a jogi
tudományokat, kész volt az ügyvédségre. Vörös volt haja, bajusza,
szemöldöke. A vörösember vagy nagyon rossz, vagy nagyon jó ember. Ő
nagyon ió ember volt, a mint a történet majd igazolja.</p>
<p>A ki átvette: annak a neve Wolff Sebestyén volt. Valami cserepár
főhadnagy. Vékony, nyurga legény. <span class="pagenum"><a name=
"Page_125" id="Page_125">-125-</a></span> Vagy osztrák, vagy cseh
születés. De meglehetősen törte a magyar nyelvet. Máskülönben oly
módon nem tárgyalhatott volna Szabó Gáborral, a miként tárgyalt.
Olyan debreczeni fiu és olyan debreczeni diák akkor még nem volt a
világon, a ki németül vagy csehül tudott volna tárgyalni. Elhiszem:
most sincs.</p>
<p>A két tiszt közt a találkozásra a pavillon udvara s annak is a
37-ik számu szobája volt kitüzve.</p>
<p>Most két pavillon van. Az uj-pavillon, mely alig félszáz éves.
1849-ben még nem volt meg, később épitették az osztrákok. Akkor az
öreg vár külső részét hivták pavillonnak. A jó komáromi magyar
ugyan ezt a szót nem ismeri. Ő Babilonnak nevezi mind a kettőt. Igy
tanulta a szentirásból és a zsidók történetéből. De hiszen ez
mindegy.</p>
<p>Pontban kilencz órakor, a kitüzött időre megjelenik Wolff
Sebestyén főhadnagy teljes katonai diszben. Őrmester, káplár, két
szál közlegény jön utána katonásan, keményen. Már akkor szabadon
jártak az osztrák tisztek a vár főkapuján keresztül. Hiába
mutogatta nekik a fügét a kőből való hires komáromi szüzlány.</p>
<p>Pontban kilencz órakor várja őt Szabó Gábor százados teljes
katonai diszben. Emberei mellette.</p>
<p>A főhadnagy üdvözli a századost, elővesz valami irást, átadja s
motyog valamit német nyelven. Az az irás volt az ő parancsa az
élelmiszerek átvételére.</p>
<p>A százados viszonozza a katonás üdvözlést. De az iráshoz hozzá
se nyul, hanem vidáman megfogja a cserepár keztyüs kezét s megrázza
istenesen. <span class="pagenum"><a name="Page_126" id=
"Page_126">-126-</a></span></p>
<p>– Szervusz bajtárs! Hozott a rossz lélek! Az irásod nem kell,
elhiszek én neked mindent. Hanem magyarul beszélj velem, mert
szentháromság-erre-amarra, nem kapsz tőlem gombóczra valót.</p>
<p>Okos fiu volt a cserepár főhadnagy, elnevette magát s nyomban
elkezdett magyarul beszélni. Már a hogy’ tudott.</p>
<p>Csakhamar azt kérdezte, van-e leltár az élelmiszerekről?</p>
<p>– Van bajtárs, van. Ird, majd én mondom.</p>
<p>S mondta. A cserepár őrmester papirost, tollat, tintát fogott s
irta.</p>
<p>Buzaliszt: kilenczezer mázsa.</p>
<p>Őröletlen buza: hatezer pozsonyi mérő.</p>
<p>Rozsliszt: ennyi meg ennyi mázsa.</p>
<p>Bab, lencse, köleskása: toronyszámra.</p>
<p>A burgonyát szedjétek ki a földből magatok. Eddig mi nem értünk
rá. Ezentul pedig nem dolgozunk, kivált a németnek.</p>
<p>Só, paprika, magyar bors, fehér bors, szegfüszeg, gyömbér,
szerecsendióvirág, fahéj, igaz sáfrány s egyéb mindenféle
füszerszám, sárgaczukor, fehérczukor, kávé, tea, czikória, kinin,
hashajtó, ipekakuanha, szilvaiz, kréta, dara, aszalék, zsir,
kenőcs, hátas szalonna öt nagy raktárral. Negyvennyolcz macska az
egerek és patkányok ellen.</p>
<p>A cserepár őrmester irt gondosan. De a macskáknál mégis kérdőleg
nézett a főhadnagyra. Beirja-e ezeket az élelmiszerek közé?
<span class="pagenum"><a name="Page_127" id=
"Page_127">-127-</a></span></p>
<p>A százados rászólt:</p>
<p>– De csak ird be fiam szépen. Ezekre vigyázzatok legjobban.
Különben a mindenféle féreg bocskortok szijját is lerágja s
mezitláb jár a császártok katonája.</p>
<p>Hát csak beirta az eleven macskákat is az élelmiszerek
leltárába.</p>
<p>– Hát aztán megvan-e ez mind, a mit te, százados bajtárs, nekünk
itt elszámláltál?</p>
<p>Ezt kérdezte a főhadnagy.</p>
<p>– Megvan bajtárs mind. Több is lesz, más is lesz még ott.</p>
<p>– Például.</p>
<p>– Például rizskása.</p>
<p>– Rizskása? Hát a magyar sereg még rizskását is kapott?</p>
<p>Csodálkozott a cserepár. Akkor még a rizskása csak uri asztal
teritékén volt. Az osztrák hadseregnek volt ugyan rizskásája, mert
akkor még megvolt Lombardiája és Velenczéje. Hozott onnan
eleget.</p>
<p>Szabó Gábor honvédszázados nem felelt a kérdésre hamarosan.
Megnézte a cserepár főhadnagyot. Sovány volt az a főhadnagy
rettenetesen. Nyakravalójába belefért volna még másik cserepár
főhadnagy nyaka is. Szemei is be voltak esve keményen. Csak a
napsütés tartotta arczán az élet szinét. Azt felelte neki:</p>
<p>– A rizskásáról ebéd után beszéljünk.</p>
<p>A százados vendégelte meg az átadó és átvevő bizottságot. Még az
övé volt a várnak minden étele, itala, még nem irta alá a leltárt.
Volt hát bőven elég. Ezzel <span class="pagenum"><a name="Page_128"
id="Page_128">-128-</a></span> is kevesebb jut a németnek. A két
tiszt külön szobában, az altisztek és legények másik szobában.
Evett a cserepár főhadnagy, csak ugy fuldoklott. S ivott rá
hatalmasan. A hires neszmélyi bor gyorsan tünt el a czinkotai
itczés üvegekből.</p>
<p>Látta ezt a honvédszázados, le nem vette szemeit a főhadnagyról.
Látta azt is, hogy azért eszén van a főhadnagy. Eleibe könyököl a
fekete kávénál az asztalon s igy szól hozzá:</p>
<p>– Bajtárs, nem haragudnál meg te azért, ha én most téged
apád-anyád, minden pereputyod felől kikérdeznélek? Látom, jól esett
az ebéd neked is.</p>
<p>A cserepár főhadnagy nagy lelkesedéssel válaszolt.</p>
<p>– De bizony jól esett bajtárs! Meg is áldjon érte az isten! A
tavasz óta még nem laktam jól istenigazában. Mindig futnunk
kellett, hol előre, hol hátra. Kemény gyerekek voltatok, az ördög
se hitte volna előre. Szegény apám, anyám nehezen él otthon, heten
vagyunk testvérek, de csak nekem magamnak van biztos kenyerem.</p>
<p>– Hát a többi miféle mesterember?</p>
<p>– Takács. Mind a hat takács. Apám-anyám is takács, Az én
falumban mindenki takács, de most minden takács koplal; egy
esztendő óta nem vettetek ti magyarok tőlünk gyolcsot.</p>
<p>A százados nevetett. Ennyi takács egy csomóban!</p>
<p>– Tudod mit bajtárs! A ti gyolcsotokat én meg nem veszem, hanem
azért megsegitlek. Csakugyan van nekem sok rizskásám. Alig három
hete vettük el tőletek, a mikor Győr felé pokolba kergettünk
benneteket. El se <span class="pagenum"><a name="Page_129" id=
"Page_129">-129-</a></span> tudtuk még rakni a katonai raktárakba,
ott van a vármegyeház pinczéjében, van vagy ötszáz mázsa. Hát én
ezt a rizskását irás nélkül neked adom. Hadd legyen ezzel is
kevesebb a császárodnak.</p>
<p>Wolff Sebestyén főhadnagy kimereszté szemeit erre a nagy szóra.
De bámulása nem sokáig tartott. Elkezdett számitgatni. Egy font
rizskása öt pengő krajczár, ő is eltudja adni négyért. Egy mázsáért
kap hat forint és negyven krajczárt, ötszáz mázsáért
háromezer-háromszáz-harminczhárom forintot és husz krajczárt!</p>
<p>Szent Venczel és Szent Nepomuk! Ekkora kincset még nem látott a
Wolff Sebestyénnek nemzetsége. Ötven takács se tudná ezt hamarosan
megkeresni. Tyüh bajtárs, nem százados vagy te, hanem maga a
Megváltó.</p>
<p>Felugrott az asztal mellől, a századosnak ölébe omlott, elkapta
a két kezét s összecsókolta, azután lehajolt az asztal alá, hogy a
lábait is megcsókolja, de erre nézve már nem sikerült buzgósága,
hanem azért ujra felemelkedett, két kitárt karjával a százados
nyakába esett s nyalta-falta, mint a tehén a borját. Alig tudott
tőle a százados szabadulni s három asztalkendője is
megharmatosodott, mig fejét, arczát, nyakát a sürü bajtársi csókok
nyomától megszabadithatta.</p>
<p>Hanem azért ebéd után okosan viselte magát a főhadnagy, de a
százados is szavának állt.</p>
<p>Leltárba irták a bort, sört és pálinkát is. Leltárba vettek öt
font rizskását is. Azután aláirták és megpecsételték az irásukat.
Komárom szüz vára most már az ellenségé. <span class=
"pagenum"><a name="Page_130" id="Page_130">-130-</a></span></p>
<p>Akkor a százados elvezette a főhadnagyot a vármegyeházhoz,
előszólitotta várnagy uramat, s annak megmagyarázta, hogy a
pinczékben levő rizskása e szempillantástól fogva Wolff Sebestyén
főhadnagy uré, senkié se másé, ha valamikor kiadja valakinek, csak
neki adhatja ki, senkinek se másnak.</p>
<p>Megértette a szót jó Keserü Mátyás várnagy uram s hiven
megfogadta.</p>
<p>Igy lett urrá a cserepár főhadnagy 1849-ik évi október hava 7-ik
napján. El kellett ezt mondanom, hogy megérthesse kiki, a mi velem
tizennégy esztendő mulva történt.</p>
<h3>II.</h3>
<p class="summary">(Az Almássy-összeesküvés. – Az akasztófa alatt.
– Magam is összeesküvő leszek. – Pesti utazásom. – Késmárki Pepsa.
– Komáromi haditörvényszék elé idéznek. – Nyomatéktalan a vád.)</p>
<p>A cserepár főhadnagy és a honvédszázados nem látta egymást
többé. A főhadnagyot áthelyezték erre-amarra, a világ végére. A
honvédszázadosból pedig békeszerető polgárember vált. Hazament egy
fordulóra Debreczenbe. Atyafiak, jóbarátok, gyerekkori ismerősök
tanyáját fölkereste, a háboru történetét köztük eladomázta,
elbucsuzott tőlük s visszament Komáromba. Ügyvéd lett,
megházasodott, vagyont is szerzett. A neszmélyi szőlőhegyben szőlőt
alapitott; jó kedvét, jó borát, vendégszerető tanyáját ismerte
mindenki a vármegyében.</p>
<p>Tizennégy év mulva az történt, hogy a nemzet megunta már az
önkénynek bécsi uralmát s jó hazafiak <span class=
"pagenum"><a name="Page_131" id="Page_131">-131-</a></span>
összeesküvést szőttek-fontak, honvédsereget toborzottak, fegyvert
szereztek, hogy az osztrákot megint kikergessük az országból. Volt
már együtt vagy 110,000 főből álló honvédseregünk zászlóaljakra
felosztva. Én a 47-ik zászlóaljba kerültem. Ez volt egyik hires
zászlóalja 1849-ben is az én megyémnek, Veszprém vármegyének.</p>
<p>Mindez ezelőtt negyven esztendővel 1863-ban történt. Titokban
folyt az egész nemzeti mozgalom. A mozgalom neve a történelemben
Almássy-összeesküvés. Almássy Pál állott az élén. Részletesen ma
sincs megirva az eset. Kossuth Lajos is csak röviden ir róla
Irataim czimü munkájában. Azt se tartom bizonyosnak, hogy valaha
meg lesz-e irva. Sok nagy és jó hazafi vett benne részt, a ki
később miniszter lett, király embere lett, pecsovics lett. Ők
bizony nem emlegették szivesen ezt a multat s ha maradt nyoma
irásokban, azt a nyomot is szivesen eltüntették.</p>
<p>Hogy e néma mozgalomban – akarva, nemakarva – nekem is részt
kellett vennem, azt már csak természetesnek tartja mindenki, a ki
azt a kort ismeri.</p>
<p>Annak az évnek egyik juniusi napján épen akasztás volt
Veszprémben. A széki csárdabeli rablót akasztották, bizony a neve
már nem jut eszembe. Katonai rögtönitélő biráskodás folyt akkor
három vármegyében Csak amugy osztrák katonák módjára. Veszprémben,
Zala-Egerszegen, Kaposvárott százszámra akasztották a
szegénylegényeket, duhajokat, utonállókat, erdőnjárókat, tűzhely
nélkül valókat, bűnösöket, ártatlanokat összevissza egyaránt.
<span class="pagenum"><a name="Page_132" id=
"Page_132">-132-</a></span></p>
<p>Patvarista voltam akkor Veszprémben.</p>
<p>Az ősi megyei akasztófát nem használta a katonaság. Az kint
volt, messze volt a Látóhegyen. Távol esett a várostól és minden
országuttól. Oda el se mentem volna a borzasztó látványra. A
katonaság a város közelében, az almádi fürdőhöz vezető út melletti
dombra állitotta föl az akasztófát. A patvaristák összebeszéltek,
hogy nekik legalább egy akasztást meg kell nézniök. Hiszen ők a
jövendő igazságszolgáltatás emberei. Igy ballagtam ki magam is a
nagy látnivalóhoz.</p>
<p>Bizony csuf dolog az. Le nem irom részleteit. Nem is tartozik e
történethez.</p>
<p>Ott volt a közönségben egyik jóbarátom is: Gombás Lajos,
szent-gáli birtokos. Pápai kis diákkorom óta már jóbarátom.</p>
<p>Alig lett vége az akasztásnak, karonfog.</p>
<p>– Gyere, nagy mondanivalóm van.</p>
<p>Vagy száz lépésnyire elvezet a néptömeg mellől s megáll velem
egy fehér mészkősziklán, mely a pázsit zöldjéből kikandikál. Nagy
ezüst zsebórája tokjából kivesz egy kis nyomtatott papirost s
kezembe nyomja.</p>
<p>– Nesze, olvasd, ez a jelszó, uj világ támad, a többit majd
otthon elintézzük.</p>
<p>Nézem a papirost. Akkora, mint jó nagy látogató-jegy. Hitvány
papiros, apró betük, hitvány nyomás. De a szövege már igazán
feltünő.</p>
<p>A szövegére már nem emlékszem szórul-szóra, el se tettem azt a
papirost. De a szöveg értelme efféle volt:</p>
<p>Ütött a megváltás órája. A magyar nemzet lerázza <span class=
"pagenum"><a name="Page_133" id="Page_133">-133-</a></span> igáját.
Minden hazafi csoportosuljon az uj király köré. Az uj király neve
nincs a nyomtatványon, de nevének kezdőbetüi ott vannak. A
kezdőbetükből nem tudtam kiokoskodni se Attilla, se Árpád, se
Hunyadi János, se Rákóczi, se Kossuth Lajos nevét. Hát ki a manó
lehet akkor az uj király?</p>
<p>Hm! Uj király! A mostanit hát elcsapjuk. Önkénytelenül
odatekintettem az akasztófára. A hóhér még fönt volt a lajtorja
tetején. Valamit babrált az akasztott ember feje körül. A katonaság
sorfala a vesztőhely körül, s a nagy közönség némán bámult a
hóhérra. De azért mégis elnevettem magam.</p>
<p>– No, pajtás, ezt a czédulát ugyan átkozott rossz helyen és
rossz időben találtad átadni. Ha ugyan ez az egész uj
királyválasztás nem bolondság.</p>
<p>Bolondság volt biz az. Nem is esett köztünk ezentul semmi szó.
Csak évek mulva, később tudtam meg, hogy egy meghibbant elméjü
pesti szabómester nyomatta ki ezt a gyarló kiáltványt. Ő tette meg
magát benne uj királynak, de a nevét megmondani nem akarta.</p>
<p>Ilyen bolondság mindig támad és mindenütt. Nem veszi komolyan
senki. De annak az időnek mégis egyik komoly tünete az, hogy
ideig-óráig még okos, higgadt, vagyonos embereknek is megfordult
agyában az uj király gondolata.</p>
<p>Nem ez volt az Almássy-összeesküvés. Ez összeesküvésről később
értesültem.</p>
<p>Egyik novemberi vagy deczemberi késő este lakásomra jött egyik
barátom s rokonom. Idősebb, mint <span class="pagenum"><a name=
"Page_134" id="Page_134">-134-</a></span> én. Vitéz honvéd
egykoron. Előkelő nagybirtokos, később az alkotmányos életben
főszolgabiránk. Ma is él és uralkodik, noha most már csillapuló
vérrel. Nem ugy, mint hajdanta.</p>
<p>Körülnéz a szobában s bezárja kulcscsal az ajtót.</p>
<p>– Magunk vagyunk?</p>
<p>– Magunk.</p>
<p>Mosolyogtam e nagy óvatosságon. Vajjon miről lesz szó?</p>
<p>Az én barátom elővesz egy csomó nyomtatványt s átad nekem vagy
tiz darabot.</p>
<p>– Ez a forradalmi kormánynak kiáltványa a nemzethez. Az éjjel
ezt magad, személyesen alkalmas helyeken kiragaszd a falakra.
Vigyázz, senki meg ne csipjen.</p>
<p>Nézem a kiáltványt. Szép papir, szép nyomás. Rövid, velős,
komoly tartalom. Előkelő iró fogalmazta. Kibocsátja a »Magyar
Függetlenségi Bizottmány«. Ugy emlékszem, ez volt aláirva. Pöcsét
helyén az ország czimere. A négy folyó és hármas halom a
kereszttel. Fölötte semmi korona, mellette semmi angyal. Egyszerü
czimer, mint 1849-iki pénzeinken.</p>
<p>Nagy figyelemmel elolvasom a kiáltványt. Ez már komoly beszéd.
Nem olyan, mint az eszement pesti szabóé.</p>
<p>– Kitől kaptad ezeket?</p>
<p>– Nem mondom meg. Adott szavam tiltja. Neked se szabad tovább
adnod, hogy tőlem kaptad. Nyugodjál meg abban, hogy Pestről kaptam,
egyik legjobb vezérünktől. A fejünkkel játszunk. A vezérek ugy
határozták, <span class="pagenum"><a name="Page_135" id=
"Page_135">-135-</a></span> hogy két embernél többnek senkinek se
szabad tudni. A kitől kapja a kiáltványt: az az egyik, s a kinek
átadja: az a másik. Az árulás igy lehetetlen. Ezt a rendet
szigoruan meg kell tartanunk. Intézkedjél arra nézve is, hogy ha az
éjjel vagy holnap, vagy holnap éjjel megrohannak s házkutatást
tartanak nálad: se erre a kiáltványra, se semmiféle jegyzetre ne
bukkanjanak.</p>
<p>Intézkedtem.</p>
<p>Még az éj folyamán átadtam kiragasztás végett négy darabot egyik
barátomnak, kiben feltétlenül biztam. Öt darabot kiragasztottam
magam. Egy darabot eltettem örök emlékül. De ugy eltettem lakásom
padlásán a tetőbe két fazsindely közé, hogy sohase találtam meg
többé. Igaz, hogy hosszuidőn át nem is kereshettem.</p>
<p>Sajnálom, hogy nincs belőle. Ma már történelmi érdekesség volna.
Azt hiszem, a Nemzeti Muzeumban őriznek belőle néhány példányt.
Tartalmára természetesen nem emlékszem szó szerint. Negyven
esztendő előtt történt. Ennyi idő elég a feledésre. Le se másoltam
magamnak. Megtiltotta az ismeretlen vezér parancsa. A szót meg
kellett fogadni, mint a mikor duvadra vadászunk.</p>
<p>Másnap reggelre valami ötven kiáltvány volt kiragasztva Veszprém
városában.</p>
<p>Tehát nemcsak magam vagyok az összeesküvő. Sokan vagyunk.</p>
<p>Este kaszinó után megint eljön hozzám volt honvéd <span class=
"pagenum"><a name="Page_136" id="Page_136">-136-</a></span>
barátom. Megint magunkra zárja az ajtót. S közli velem, hogy engem
a 47-ik zászlóaljba az ő századába avatott be s hogy én is
toborozzak ismerőseim körében. Ötöt, hatot, tizet, százat, a
mennyit tudok. Bátor, megbizható, egészséges ifjakat. Katonai
egyenruha majd csak akkor lesz, ha táborba vonulunk s a
függetlenségi harcz lobogóját kitüzzük. Fegyver azonban most is van
már készletben. A Bakonyban van eltéve, a menyekei erdőn biztos
helyre. Imre barátunk gondozza.</p>
<p>Ez az Imre barátunk Kőrössy Imre ügyvéd volt. Nála is voltam
patvarista. Honvéd volt ő is, végigküzdötte a függetlenségi
harczot. De nagyon szeretett az uri rokonsággal együtt lenni.
Azokkal is, a kik sehogy se álltak volna az összeesküvők közé, a
kik magasabb hivatalos állásokat töltöttek be az önkény uralma
alatt is. Ezenkivül kissé eljárt a szája.</p>
<p>De hát ebből nem lett semmi baj.</p>
<p>Két nap mulva Pestre kellett mennem. Egyáltalán nem tudtam,
miért. Az volt a parancsolat, hogy ez s ez napon délelőtt 11 órakor
ott legyek a Köztelken. A mint sokkal később rájöttem, a harcz
kitörésének idejét s módját akarták ott a vezérek megbeszélni. A
körülmények egybevetéséből gondolom ezt.</p>
<p>Hogy engem miért rendeltek oda: el nem tudom gondolni. Az
irántam nyilvánuló bizalom azonban feszitette önérzetemet. Mégis
vagyok már valami!</p>
<p>Pedig bizony semmi sem voltam. Hanem hát mennem kellett, igy
szólt az izenet.</p>
<p>A székesfehérvári vasutállomáson találkoztam Késmárky
<span class="pagenum"><a name="Page_137" id=
"Page_137">-137-</a></span> Pepsával. József lett volna ugyan a
becsületes neve, de e néven senki se tudott róla semmit.
Születésétől fogva mindig Pepsának hivta mindenki. Berhidán volt
birtokos, ott is lakott. Később együtt szolgáltunk a vármegyénél.
Alispánunk volt, azután országgyülési követünk, végre a törvényszék
elnöke. Eszes, hidegvérü, nőtlen, apró termetü, de erős ember.</p>
<p>Vele találkoztam a vasuti étkezőben. Kérdezi tőlem:</p>
<p>– Hova mégysz?</p>
<p>– Pestre. Valami dolgom van ott.</p>
<p>– Hol és miféle dolgod?</p>
<p>– A Köztelken, déli 11 órakor. Valami gazdasági tudakozódás.</p>
<p>Nagyot néz, nem szól. Sok idegen utas izgett-mozgott
körülöttünk. Azt gondoltam, sejtelme se lehet arról, hogy én
összeesküvő vagyok. Én meg el se hittem volna, hogy ő is
összeesküvő. Majláth Györgynek, báró Sennyey Pálnak és báró Fiáth
Ferencznek bizalmasa!</p>
<p>Bizony összeesküvő volt ő is. A mi nekem volt nagy szerencsém. Ő
már nem volt olyan hebehurgya legényke, mint a patvarista.</p>
<p>Reggel együtt mentünk a Széna-tér felé, a melynek ma Kálvin-tér
a neve. Ott kellett befordulni az Üllői-útra a Köztelek felé.
Megáll az Üllői-út elején s gondolkozik. Fejét széles vállai közé
sunyitja.</p>
<p>– Itt menjünk a Józsefvárosi oldalon.</p>
<p>A Köztelek a Ferenczvárosi oldalon van. El nem tudtam gondolni,
miért menjünk mi a Józsefvárosi oldalon? Miért ne mehetnénk az
egyenes uton? <span class="pagenum"><a name="Page_138" id=
"Page_138">-138-</a></span></p>
<p>– Majd megtudod, csak gyere!</p>
<p>A nagy Üllői-útnak más szine volt akkor, mint most. Az orvosi
egyetem fényes palotái még nem voltak ott. Helyükön apró-cseprő
telkek, földszintes rongyos viskók, korhadt deszkakeritések
állottak. Még a gyalogjáró se volt kikövezve, csak pereme volt
kőből. Por, szemét, kátyu mindenütt.</p>
<p>Odaértünk a Köztelek irányába. Lassan ballagunk. Pepsa éles
fürkésző szemmel nézi a járókelőket a Köztelek házsorának
gyalogjáróján. Elérjük a Köztelek kapujának irányát. Pepsa barátom
nem állt meg, tovább ballag. Én megállok s azt kérdem:</p>
<p>– No, nem fordulunk be?</p>
<p>– Csak gyere!</p>
<p>Tovább megyünk. Elérjük a Mária-utczát. Annak sarkán földszintes
tüzér-laktanya. Kapujában őrség. Elérjük a Malom-utczát, a mely
most Ferencz-körut. A dunai malmokra erre hordták ki az őrletni
valót. Az üllői-úti nagy laktanyánál megáll.</p>
<p>– Forduljunk vissza!</p>
<p>Visszafordulunk ugyanazon az uton. Folyton éles szemmel fürkészi
a járókelőket. A mikor ismét a Köztelek irányába érünk: rá sem néz
többé a Köztelekre, karonfog s most már nem őgyelgő, hanem rendes
lépésben visz a Széna-tér felé. A hires Két Pisztoly csárdáig meg
se állunk. Ott azt mondja:</p>
<p>– Megyünk haza, pajtás. Négy titkos rendőrt, négy kémet láttam a
Köztelek körül járkálni. Figyelik, ki megy oda be. Én nem megyek,
neked se tanácslom. <span class="pagenum"><a name="Page_139" id=
"Page_139">-139-</a></span></p>
<p>Hát jól van. Megyünk haza. Okos ember nem megy fejjel a falnak.
Őt pedig okos embernek ismeri mindenki.</p>
<p>Igaza is volt. Alig értünk haza, nem telt el huszonnégy óra se,
a lapok rejtelmes rövid hirekben tudatták, hogy a titkos
összeesküvésre rájöttek, vezetőit elfogták, egyik tevékeny
részesét, Sebess Emilt menekülés közben később az Orczy-kertben
agyon is lőtték.</p>
<p>Idáig hát eljutottunk. Az én két öreg honvéd barátom ugy
elhallgatott ezentul, hogy soha többé előttem meg nem emlitették a
nagy háborut, a melyre készültünk. Mi lett a sorozási-ivekkel, mi
lett a Bakonyban heverő fegyverekkel: nem tudtam meg soha. Az igaz,
hogy a fegyvereket nem is láttam én élő szemeimmel. Ugy elfeledtük
az egész kiáltványt, toborzást, pesti utat, mintha csak álom lett
volna.</p>
<p>Ámbár nekem nem hagyták mindjárt elfeledni.</p>
<p>Két nap mulva végzést kapok a központi főszolgabirótól. Willax
István volt a neve, a zirczi egykori apát urnak volt unokaöccse,
császári lelkü embernek tartottuk. Már csak annálfogva is, hogy ily
szomoru korszakban hivatalt vállalt.</p>
<p>A végzésben az volt, hogy január 2-án délutáni 2 órakor jelenjek
meg a komáromi császári királyi kivételes haditörvényszék előtt a
várban, az ó-pavillonban a 37-ik számu teremben. Ha elmaradok:
visznek vasban, katonai karhatalommal.</p>
<p>Ne neked patvarista.</p>
<p>Én már hát jó uton vagyok. Ha amugy nem lehetett: hát igy kell
megszenvednem a hazáért. Még nem <span class="pagenum"><a name=
"Page_140" id="Page_140">-140-</a></span> is csináltam semmit, már
a vértanuság mezején kell száguldoznom. Mi az én összeesküvésem?
Puszta szóbeszéd. Mi az én pesti utam? Hiszen nem lett abból semmi.
Mi annak a kiáltványnak éjjeli kiragasztása? Puszta
gyerekjáték.</p>
<p>De hát ezért idéznek-e engem a haditörvényszék elé?</p>
<p>Talán nem is ezért.</p>
<p>Az összeesküvés, a forradalom nem kis dolog. Ha a miatt
idéznének: akkor nem idéznének, hanem hurczolnának. Oda vinnének
engem is, a hova Nedeczkyt és társait s a hol Sebess Emilt
agyonlőtték. Bizonyosan valami másféle ostobaság miatt akarnak
engem kézrekeriteni.</p>
<p>Meg nem ijedtem: az már bizonyos. Pápai diák, végzett jogász,
jókedvü patvarista meg nem tud ijedni hamarosan. Nem oly idők
voltak azok, a mikor hazafilélek félt volna valamitől.</p>
<p>Mégis puhatolództam: mi hát a baj? Elég jó és elég sok barátom
volt, a ki ebben segitségemre állt.</p>
<p>Semmiség jött ki nyomozásomból.</p>
<p>Volt Veszprémben egy városi tanácsos. Nevét elhallgatom, noha
immár meghalt. 1848-ban elszökött a honvédségbe való besorozás
elől. E miatt már elzárkóztak előle barátai s pályatársai. A
Bach-rendszer alatt vidéken volt községi jegyző. Valami
rendetlenségeket ott is csinált. Az alkotmányos élet
hajnalhasadtával 1860-ban még nem mert előbujni. Szökött honvéd,
Bach-huszár: a hazafiak tábora ugy se fogadta volna be. Hanem a
mikor a vármegyét 1861-ben a <span class="pagenum"><a name=
"Page_141" id="Page_141">-141-</a></span> katonai önkény szétverte
s a mikor Schmerlingék lámpával se találtak közhivatalnoknak való
embert: akkor megint előjött s a városi törvényszéknek tanácsosa
lett.</p>
<p>Nos hát, ezzel az urral valamely hivatalos eljárás alkalmával
összezördültem. Azt hittem valami vétkes mesterkedést akar
elkövetni s e miatt kivettem a kezéből a hivatalos iratot s
keményen összeszidtam. A törvényszéki tanácsost – én a
patvarista.</p>
<p>Kis városban, kis emberek közt bizony ez nem kis eset. El is
határozta a bölcs tanács, hogy a vakmerő fiatalságot meg kell
zabolázni, különben a bölcs tanácsnak fejére nő s a társadalom
nyugalmát s az állam rendjét megzavarja. Föl kell jelenteni a
kivételes haditörvényszéknek.</p>
<p>Engem hát följelentettek. Köztisztviselő bántalmazása, nyilvános
botrány, közcsendháboritás, hatóság elleni erőszak s több efféle
hiábavalóságból állott ellenem a vád. A mi ősi törvényünk szerint
legfeljebb széksértést követtem volna el, a melynek a büntetése 25
forint birság. Csakhogy akkor nem a mi ősi törvényünk
uralkodott.</p>
<p>Annyi szemét ember volt az akkori tisztviselői karban, hogy az
osztrák urak el nem tudták hinni, hogy annak tekintélyét rendes
uton-módon fönn tudják tartani. S ebben igazuk is volt. S azért
szerte az országban császári királyi hadi törvényszékeket
állitottak föl a hivatalnokok tekintélyének baleset, tűz, jégverés
s egyéb viszontagság ellen való biztositására. Hacsak görbe
<span class="pagenum"><a name="Page_142" id=
"Page_142">-142-</a></span> szemmel nézett valaki a hivatalnokra:
vitték a haditörvényszék elé.</p>
<p>Komáromban is volt efféle katonai biróság. Néhány vármegyét
alája soroztak s ezek közt az én vármegyémet is.</p>
<p>Ennyit kipuhatoltam.</p>
<h3>III.</h3>
<p class="summary">(Megyek a haditörvényszék elé. – Megmentem egy
katonagyerek életét. – A Dunán nem tudok átmenni. – Latin
táviratom. – Mégis átmegyek. – Táviratom sorsa. –
Megbüntetnek.)</p>
<p>A karácsonyi szent ünnepeket otthon töltöttem. Szegény jó
szülőimet meg akartam nyugtatni. A sok rokon és ismerős annyi
rémséggel beszélte tele a fülüket, hogy igazán föl volt nyugalmuk
zavarva. Az 1849-iki véres katonai boszu emléke se mult akkor még
ugy el, mint azóta. Anyám azt mondta:</p>
<p>– Meglássátok, akárki akármit beszél, a fiamat besorozzák
katonának.</p>
<p>Apám azt felelte rá:</p>
<p>– Az még semmi. De osztrák katonának!</p>
<p>Szörnyüség! Karácsonyi társaságunk megborzadt még a gondolatra
is. Mert hiszen ha honvédnek, fölkelőnek, inzurgensnek soroznák be,
ha azután rostává lövik, fejét veszik, fölakasztják, vagy örök
rabságra hurczolják: ez mind semmi. Isten ugy akarta s ezzel vége a
panasznak.</p>
<p>De németté, osztrákká, kutyává lenni; szegény lengyelt, olaszt,
magyart legyilkolni, a szabadságot mindenütt <span class=
"pagenum"><a name="Page_143" id="Page_143">-143-</a></span>
eltiporni, a népek átkát magával hurczolni: hajh ez lenne már az
irtózatos átok!</p>
<p>Bizony igy gondolkodtak akkor az emberek, a magyar szülők.</p>
<p>Én természetesen hősködtem. Majd megmutatom én annak a
hadbiróságnak, ki vagyok én, mi vagyok én! Hiába lettem volna én
pápai diák? Hiába volnék én patvarista? Hiába lenne kisujjamban a
corpus juris, a tripartitum és az országbirói értekezlet?</p>
<p>Az öregek nem nagyon nevettek hősködésemen. Hiszen magam se
sokat biztam abban, hogy a hadbiróság valami nagy tiszteletben
tartsa a corpus jurist. Hogy pedig Verbőczy hármaskönyve előtt
meghajoljon: ez épen kétséges volt előttem.</p>
<p>Mindegy. Menni kell.</p>
<p>Székesfehérvárról vasut vezet Uj-Szőnyig a délelőtti órákban. Ha
január 2-án hajnalban kocsin indulo Fehérvárra, délben már
Komáromban leszek.</p>
<p>Igy cselekedtünk. Laczi öcsém kisért be a városba, nyitott
kocsin.</p>
<p>Rettentő hideg volt. A két ló szempillantás alatt megderesedett.
A kocsis majd leesett az ülésből a fagy miatt. Laczi öcsémnek
kellett mellé ülni, s a gyeplőt kézbe venni. A hó csikorgása
messzeföldekre csak ugy harsogott. Talán sohase éreztem ugy a
hideget. Az ég tiszta volt, minden hajnali csillag égett még az
égen, mikor elindultunk. A mikor Csikvár felé közeledtünk: akkor
kezdett a hajnal a Sárrét felől piroslani. A Bakony felől éles
hajnali szellő lengett felénk. Arczom nem <span class=
"pagenum"><a name="Page_144" id="Page_144">-144-</a></span> állta a
hideget. A bunda gallérjával betakartam. Ha egy pillanatra
félrehajtottam a gallért: mintha homlokomat éles késsel hasogatták
volna.</p>
<p>Egész véletlenül történt, hogy egy szegény katonagyerek életét
megmenthettem.</p>
<p>Nem tartozik esetemhez, el is hallgathatnám, de mégis utam
történetéhez tartozik, tehát csak elmondom.</p>
<p>A mint a polgárdi szőlők alját elhagyjuk, s a szelid lejtőn
koczogunk Csikvár felé: egy pillanatra ki találok nézni a bunda
gallérja mögül. Katonát látok az út mellett az árokparton
üldögélni.</p>
<p>A jeges, kopár, havas pázsiton ült. Két térde összeszoritva,
térdén keresztül szuronytokja, fehérkeztyüs két keze a
szuronytokon. Háromcsillagos altiszt. Kék zubbonya, kék
bakanadrágja uj posztó. Belepte a dér egészen. Pörge bajusza fehér.
A bakonyi szél ott fütyörész fülei mellett.</p>
<p>Szunyókál. Lehajtott feje meg se mozdul, szeme ránk se pillant,
a mikor kocsink ott csikorog előtte négy lépésnyire. Kocsisom is,
Laczi öcsém is jól látta. A pirkadó hajnal világa ott derengett
arczán. Tovább mentünk szó nélkül.</p>
<p>Ugy negyven-ötven lépés távolságból megint vissza néztem rá.
Vajjon észrevett-e bennünket?</p>
<p>Semmi jele, hogy észrevett volna. Odaszóltam öcsémnek:</p>
<p>– Állj meg csak, Laczi. Ez a fiu talán Fehérvárra akar menni,
vegyük fel a kocsira. Ha itt hagyjuk: megveszi az Isten hidegje.
<span class="pagenum"><a name="Page_145" id=
"Page_145">-145-</a></span></p>
<p>Megálltunk. Laczi öcsém kemény hangon odakiált hozzá:</p>
<p>– Hej, atyafi! Zabban vannak a lovak. Jó reggelt, vagy mi a
macska!</p>
<p>A katona nem mozdul.</p>
<p>Laczi öcsém ereszteni akarja a lovat s azt mondja:</p>
<p>– Részeg ez vagy bolond, a fülét se billenti.</p>
<p>– Vagy alszik. Megnyomta a fagyásnak halálos álma. Eredj csak
hozzá, hozd ide.</p>
<p>Nem szivesen keveredett ki öcsém a bundából. A szibériai hideg
őt is csak ugy bántotta, mint engem. De azért leszállt az ülésből,
odament a katonagyerekhez, megfogta vállát s megrázta emberül.</p>
<p>– Nem hall kend?</p>
<p>A katona fölnyitotta szemeit, de nem szólt. Nem tudott szólni.
Eszmélete eltünőben volt már. Az életnek és a halálnak épen a
határán állt. Csak egy lépése, csak egy szempillantása volt még ide
vagy oda.</p>
<p>Laczi öcsém nem sokat tünődött. Nem mindennapi erejü gyerek
volt, megfogta a katona nyakát csak ugy félkézzel, mint a nyulat
szokás, s földobta a kocsira. De a katona lenyaklott az
ülésről.</p>
<p>– Pokróczot neki!</p>
<p>Elővettünk egy lópokróczot, rágöngyölgettük derekára s egy
fékkel rákötöztük.</p>
<p>– Előre!</p>
<p>A vasutállomás mellett volt egy kis földszintes uj vendéglő.
Odaszálltam s a katonát nyomban bevitettem <span class=
"pagenum"><a name="Page_146" id="Page_146">-146-</a></span> a meleg
szobába. Nem okosan csináltam. A meleg szobában rögtön lefordult a
székről. Akkor jutott eszembe, mit kell vele tenni. Kivitettem a
nyitott szin alá s hóval dörzsöltettem. Egyuttal beizentem a
katonai kórházhoz.</p>
<p>Mi történt vele: akkor nem tudtam meg. Nekem a vonattal el
kellett utaznom a hadbiróság elé. A mikor hat hét mulva
kiszabadultam: akkor közölték velem, hogy a fiu derék altiszt volt,
kiliti lakos, ujévre hazakérezkedett szülőihez, gyalog akart ama
kegyetlen éjszakán ezredéhez visszamenni, de ruhája vékony,
hajnalfelé elgyalázta a csikorgó hideg, most is beteg még, de él s
túl van a halálos veszedelmen.</p>
<p>Én Uj-Szőnybe odaértem a kellő időre. Csak épen a Dunán kellett
átmennem.</p>
<p>De épen ez volt a lehetetlen.</p>
<p>Álló hid nem volt akkor a Dunán, hajó pedig nem járt a jégzajlás
miatt. Uj-Szőnyből a szigetre csak repülőhid szolgált, ennek hajóit
pedig szétszedték már a két ünnep között. Hidjai, karfái ott
fehérlettek a sziget alsó végén a rájuk rakódott zuzmarától.</p>
<p>Kiálltam a Duna partjára, néztem a rohanó jégmezőket. Zugott,
sziszegett, harsogott rohanásuk. Istenkisértés ennek nekimenni.</p>
<p>Mit csináljak? Tünődtem.</p>
<p>Ha pontos időre meg nem jelenek; szökevénynek tartanak. Keresnek
Veszprémben: nem találnak. Keresnek Mező-Szent-Györgyön: ott se
találnak. Elrendelik, hogy karhatalommal vigyenek a hadbiróság elé.
Magam <span class="pagenum"><a name="Page_147" id=
"Page_147">-147-</a></span> miatt nem sokat törődném vele, de
anyámat kétségbeejti a hivatalos hir.</p>
<p>Minden áron át kell mennem a jégzajláson. De ha sehogy se
lehetne, akkor is tudatnom kell a birósággal, hogy itt vagyok s
adjon uj határidőt, vagy várja meg, mig Pest felé
visszakerülök.</p>
<p>Bemegyek a táviróhivatalba s föl akarom adni táviratomat. A
hivatalnok megnézi, látja, hogy magyarul van. Rám szól:</p>
<p>– Nem lehet magyarul feladni, tessék megcsinálni németül.</p>
<p>S visszaadja irka-firkámat.</p>
<p>Ránézek. Megveszett ez az ur? Én bizony nem szoktam eddig
táviratozgatni s eszembe se jutott, hogy Magyarország kellő
közepén, tősgyökeres magyar városban magyar tisztviselőnek magyar
szót nem szabad a villanyos sodronyra bizni. Az a sodrony csak
németül tud beszélni.</p>
<p>Ilyen világ volt akkor.</p>
<p>Igazán mélységes haragra lobbantam.</p>
<p>– Én pedig az ur kedvéért, de még a császárja kedvéért se irok
németül.</p>
<p>Asztalhoz ültem s latin szöveget tákoltam össze.</p>
<p>»Ad sedem judicialem militarem. Civitas Komárom. In fortitudine
Pavillon veter in numero 37. Hic sum incattus vesprimiensis N. N.
ad hodiem citatus Novi-Szőnyii in diverso viae ferreae. Glacies
accumulata fluminis obstrepit. Nec pontem, nec navem, nec alas
habeo, aliud terminum exspecto aut dispositionem.« <span class=
"pagenum"><a name="Page_148" id="Page_148">-148-</a></span></p>
<p>Biz ez nem egészen Tacitusnak pattogó remek nyelve, de mégis
csak latinul van. Magyarul igy szólna:</p>
<p>»A katonai itélőszékhez. Komárom városában az erősségben.
Ó-pavillon 37. szám alatt. Itt vagyok N. N. a veszprémi vádlott s
mai napra idézett Uj-Szőnyben a vasuti vendéglőben. A folyam torló
jege zajlik. Se hidam, se hajóm, se szárnyaim, másik határidőt
várok vagy más rendelkezést.«</p>
<p>Adta németje, rám ugyan nem parancsolja a német nyelvet!</p>
<p>De a hivatalnok a latint se akarta elfogadni. Azt mondta, csak
paptól fogad el, paphoz, püspökhöz latin táviratot. Kegyetlenül
lemordiáztam érte, mig végre csakugyan átkopogtatta latin szavaimat
a Duna másik partjára.</p>
<p>Egy szürkedolmányos, vastag bajszu polgárember a falhoz
támaszkodva hallgatta a vitát. Mikor a vitának vége lett, azt kérdi
tőlem:</p>
<p>– Hová való az ur?</p>
<p>Megmondtam neki.</p>
<p>– Mi járatban van itt az ur?</p>
<p>Azt is megmondtam. Azok a németek ott a várban katonai
birósághoz hivnak s bitang törvényt akarnak látni fölöttem.</p>
<p>A vastag bajszu bácsi tovább is kiváncsi volt:</p>
<p>– Aztán micsoda az ur?</p>
<p>– Bizony én, vastag bajszu bácsi, semmi se vagyok. Mert a
patvarista tökéletesen semmi, hanem azért sok mindenféle válhatik
belőle idővel. Nagy a világ, hosszu az élet. <span class=
"pagenum"><a name="Page_149" id="Page_149">-149-</a></span></p>
<p>– Hát én átviszem az urat a zajló jegen át, csak a sógoromnak
szólok, meg az öcsémnek. Mégis csak jobb lesz, mint az a diákos
beszéd. Nem értenek ám odaát a katonaurak semmi okos szót.</p>
<p>Komáromi molnár volt a nagy bajszu bácsi. Dunai molnár, derék,
jóravaló ember, Megyeri Antalnak hivták, hálásan emlékezem rá.</p>
<p>Odaszólitotta sógorát és öccsét valahonnan, de még vagy három
embert azon túl. Egy terjedelmes zsákszállitó csónakba telepitett
bennünket. Maga kormányzott, de csak ketten eveztek. Mirevaló hát
az a sok ember?</p>
<p>Ezt én nem tudtam, de tudta ő. A zajló Dunán nem az evező a
fődolog, hanem a kormányzás, vezénylés s vezényszóra való himbálás.
Csak megterhelt csónak képes a jegeken áthatolni, csak himbálással
lehet meggátolni, hogy a csónak jég alá, vagy jég tetejére ne
jusson, vagy két jégtábla közé ne szoruljon. Mert különben jó
éjszakát.</p>
<p>Jó magasan kezdtük a zajló jéggel való halálos játékot, mégis
csak istennek különös jóvoltából tudtunk a sziget farához jutni.
Előttem uj dolog volt ez az utazás, mulattatott is, noha a két
fülem majd lefagyott. A fehér madarak, a téli csérek ott röpködtek,
ott kiabáltak körülöttünk. Egyik legény meg is jegyezte:</p>
<p>– A gyalázatosak! Mintha nem jót éreznének!</p>
<p>S hessegette őket szorgalmasan.</p>
<p>Átjutottunk szerencsésen. Szabó György uram dunaparti
vendéglőjében fogadtam szállást. Megittuk az átkelés <span class=
"pagenum"><a name="Page_150" id="Page_150">-150-</a></span>
áldomását s aztán siettem az ó-pavillonba a 37-ik számu szobába. Az
udvar jobb oldalán volt hátrafelé, az ó-vár felé ez a szoba. Csak
amolyan földalatti szoba, melyet a katonák kazamáta néven neveznek.
Kissé dohos, félig világos, meglehetősen hideg, meszeltfalu szoba,
jobbra-balra nyiló ajtókkal. Levegője olyan laktanya-levegő,
hivatalos szaggal teljes.</p>
<p>Őrmester fogadott. Valami irni-olvasni tudó tanult őrmester. Az
idézőlevelet elvette tőlem; nevemet, érkezésemet, lakásomat beirta
valami könyvbe, azután ráirta egy hosszu papirosra, végre ráirta
egy rövid papirosra. A rövidet nekem adta. Ez lesz igazolványom. A
városból semmi szin alatt ki ne menjek. Lakásomon otthon
tartózkodjam. A hivatalos órák alatt még látogatóba se menjek el
sehová. Ha hivnak: pontosan ott legyek, a hová hivnak és a mikorra
hivnak.</p>
<p>Most pedig elmehetek.</p>
<p>No, ez nem valami veszedelmes biróság. A hol ily hivatalos
szárazsággal beszélnek, annyi időt engednek, annyi irka-firkával
dolgoznak: ott az embert nem szokták könnyedén lőni, vágni,
akasztani.</p>
<p>Négy nap eltelt a nélkül, hogy valaki szóba állott volna velem.
Volt időm a henyélésre. Sehogy se tudtam elgondolni, mirevaló e
nagy késedelem.</p>
<p>Latin táviratom elvégre négy nap alatt a Duna tulsó partjáról
eljutott az innensőre. A czigánygyerek elvitte volna a postát
Uj-Szőnyből a komáromi öreg várba gyalogszerrel tiz percz alatt, a
táviratnak négy nap kellett. Ez volt a magasabbfajta kormányzati
rend. <span class="pagenum"><a name="Page_151" id=
"Page_151">-151-</a></span> Mert az a távirat előbb elment
Fehérvárra, onnan Budára, Budáról Érsekujvárra és csak innen
Komáromba.</p>
<p>Komáromban nem tudták hamarosan, miféle hatóságnak szól a
távirat. A térparancsnoknak-e vagy a várparancsnoknak? A
várparancsnoknak a neve volt, ha jól emlékszem, Lilien von Westeg.
A térparancsnoké: Torkoss. Mind a kettő valami kisebb vagy
nagyobbfajta generális. Táviratomat először elvitték a
várparancsnoki irodába. Ott nem értették meg, latinul volt. Őket
nem illeti a latin nyelv, mert a kommandó nyelv német, tehát
katonától nem jöhet a sürgöny. Áttették a térparancsnokhoz. Ez már
luteránus volt, diákos ember volt, értett valamit, látta, hogy a
sürgöny a hadbirósághoz szól, ez a biróság pedig a
várparancsnoksághoz tartozik, visszaküldte hát a sürgönyt ehhez.
Most értette meg már a várparancsnoki iroda, miről van szó. Kiadta
a sürgönyt a katonai biróság elnökének, ez meg átküldötte az
auditornak. Hiszen elvégre az auditornak szólt voltaképen.</p>
<p>Szólt ám, de latin nyelven, a melyből az auditor már mindent
elfelejtett, az őrmester pedig soha se tudott semmit.</p>
<p>– Hol a tábori lelkész? Keressétek föl a tábori lelkészt.</p>
<p>Ha ez olyan könnyen menne. A tábori lelkész jókedvü ur. Kint
lakik ideiglenesen az uj-pavillonban. Most is valami keresztelőn
vagy születésnapon mulat, vagy a csillagsánczban, vagy a monostori
erődben, vagy a Nádor-vonalon. A jég is megállt a Dunán, át lehet
járni száraz lábon, megbirja a jég az ágyut is. <span class=
"pagenum"><a name="Page_152" id="Page_152">-152-</a></span></p>
<p>Elvégre valahol megtalálják a pátert s az leforditja a sürgönyt
német nyelvre.</p>
<p>Nosza siet most engem az auditor megidézni. De aztán magam is
sietek hozzá. Végre szemben állunk.</p>
<p>Igazán állunk. Nem ültet le, maga se ül le. Katonás módon
történik minden.</p>
<p>A neve: Wolff Sebestyén. Katonai rangja: százados s most
hadbiró, auditor. Meglehetős magas és sovány termet. Szeme fekete,
mint a varju szeme; orra piros, mint a ludnak orra. De azért
egészben véve jó embernek arcza.</p>
<p>Természetesen németül kezd velem beszélni. A német beszédet
illendően, de határozottan elutasitjuk magunktól. Kénytelen magyar
szóra vetemedni.</p>
<p>Ahhoz is ért. Az őrmesterrel valami jegyzőkönyve irat rólam,
azután tudatja velem, hogy a komáromi császár királyi erődök
környékén belül engem ezennel behatárol, engedély nélkül innen
kilépnem szigoruan tiltatik, ellenkező esetben letartóztat.</p>
<p>Elbocsátás előtt elmésen gunyolódik:</p>
<p>– Ön patvarista ur azt sürgönyözte, hogy szárnyai nincsenek. Ne
aggódjék emiatt. Egyelőre ugy se vehetné szárnyainak hasznát, ha
volnának is.</p>
<p>Nem esett éppen rosszul ez az elmésség. Hiszen van ennek az
auditornak esze. Nem közönséges nyers katona ez. Van benne
pajkosság is. Tehát nem dul-ful, nem dühöng, nem akarja nyersen
megenni a magyar embert.</p>
<p>Hanem elmésségének mégis furcsa értelme van. Azt jelenti, hogy
heteken-hónapokon át nem szabadulok. <span class="pagenum"><a name=
"Page_153" id="Page_153">-153-</a></span> No pedig ez már baj
lenne. Mi a manót csináljak én a császári királyi erődök környékére
»behatárolva«?</p>
<p>Egy darabig csak jól teltek napjaim. Kegyetlen hideg, de szép
napos idő járt. Naponkint bejártam az erődök egyik-másik részét.
Megvizsgáltam mindent, megléptem minden távolságot. Megszemléltem
az 1849-diki dicsőséges honvédcsaták mezejét. Idősebb rokonaim és
barátaimtól sok részletet tudtam ezekről. Fölkerestem a honvédek
által egykor ideiglenesen emelt földerődöket. Monostor magaslatáról
láttam az ácsi erdőt, a keserü és véres harcz szinterét. Akkor
véres volt pázsitja, most hófehér a zuzmarától. A nádor-erődök
hosszu vonalát négyszer-ötször is bejártam.</p>
<p>El nem tudtam gondolni: mi a magyarázata annak, hogy ügyem
annyira késik.</p>
<p>Január 16-ika Antal napja. Valamelyik szomszéd faluban Antal
nevü diákkori ismerősöm volt. Hivtak oda névnapi lakomára. Nem
akartam menni, kivül volt az »elhatárolás« vonalain. De nagyon
rábeszéltek. Későn este gyalog megyünk át a szigeten és a Duna
jegén. Csikorgó téli hideg, egy lélek se jár ott, meg nem láthat
senki. Hajnal előtt visszajövünk. Nem lehet baj ebből.</p>
<p>Hajnal előtt csakugyan hazajöttem. Alig fekszem le, alig
melegedem át kissé, jön be hozzám a fogadós, Szabó György uram, s
jelenti, hogy két katona jött értem, odakint várnak rám, öltözzek
fel szaporán.</p>
<p>– Mit akarnak?</p>
<p>– Azt már nem tudom, de alig járnak jóban. <span class=
"pagenum"><a name="Page_154" id="Page_154">-154-</a></span></p>
<p>Felöltöztem. A két katona bejön a szobámba s fölkér kövessem
őket. Igy parancsolja az auditor.</p>
<p>Egyik katona elől, másik katona hátul, magam a középen: igy
ballagunk a várba. A szurony a puska végén.</p>
<p>Mintha kezdene komolyabbá lenni a dolog.</p>
<p>Bizony besugták az én éjjeli mulatságomat az auditornak. Sohase
tudtuk elképzelni, ki tehette. Kétségtelen volt, hogy valaki
felügyel rám.</p>
<p>Három napi áristom volt a büntetés. Bent a várban, magános
oduban töltöttem el a három napot. Az őrmester jó fiu volt. Sok
időt töltött velem az oduban. Egyébként nem nagy sor volt. Hanem
éveket tölteni ilyen helyen, mégis sulyos szenvedés lenne.</p>
<h3>IV.</h3>
<p class="summary">(Szabó Gábor ügyvéd. – Megismeri Wolff
Sebestyént. – A rizskásáról szóló levél. – Elbánik az auditorral. –
Az auditor pedig az én ügyemmel. – A tárgyalás. – Haza
szabadulok.)</p>
<p>Barátaim közt volt sághfai Sándor Miklós, a hires
kuruczezredesek egyik utolsó ivadéka, pápai jogászpajtásom. Egy
kissé iró, egy kissé költő lett utóbb s Komáromvármegye tiszti
ügyésze. Ekkor patvarista, a princzipálisa Szabó Gábor ügyvéd.</p>
<p>Egyik este a kávéházban asztalomhoz hozza princzi pálisát s
bemutat neki. A princzipális kikérdez apám, anyám, egész
nemzetségem felől, megérti azt is, mi okból töltöm az időt
Komáromban s nyomban meghi magához vacsorára. <span class=
"pagenum"><a name="Page_155" id="Page_155">-155-</a></span></p>
<p>Sokáig tartott a jó vacsora. Szives házigazda, szives
háziasszony, meleg sziv, meleg szoba, java étel-ital: gyorsan mulik
az idő. Kitudódik köztünk, hogy az urnővel atyafiságban vagyunk.
Igmándi leány, a devecseri Fodor-nemzetségből.</p>
<p>Ugy éjjeli 11 óra tájban fölkelünk az asztaltól, megköszönöm a
szives látást s indulok szállásomra.</p>
<p>– Várj csak öcsém, én is elkisérlek.</p>
<p>– De már ezt nem engedem, téli éjszakán, zimankóban, csikorgó
hidegben.</p>
<p>– Otthon parancsolj öcsém!</p>
<p>Karonfog, kivezet a folyosóra, fölnyitja egyik szoba kétszárnyas
ajtaját. Szoba fütve, ágy vetve, két gyertya ég a szekrényen,
utazótáskám a sarokban, ruhám a fogason, könyveim, irásaim az
iróasztalon.</p>
<p>– Itt a szállásod öcsém. Ügyedről majd holnap beszéljünk.
Aludjál békével.</p>
<p>A szabadkozás semmit se ért. Fogva voltam. Még a vendéglős
kifizetett számláját is megtaláltam az iróasztalon. Még a
fogadóbeli borravalók is ki voltak egyenlitve busásan.</p>
<p>Reggeli után a dologhoz látunk.</p>
<p>– Tudod-e, hogy’ hivják biráidat?</p>
<p>– Néhányról tudom. A katonai biróság elnöke Beer ezredes, a
katonai közvádló valami Fuchs Leopold százados, az auditor: Wolff
Sebestyén százados.</p>
<p>– Szép társaság. Medve, róka, farkas! Jól megczibálhatnak, ha
ugy akarják. Mi is az auditor neve?</p>
<p>– Wolff Sebestyén. <span class="pagenum"><a name="Page_156" id=
"Page_156">-156-</a></span></p>
<p>– Nem tévedsz?</p>
<p>– Nem.</p>
<p>Föl s alá jár a szobában a princzipális. Tünődik. A Wolff nevet
kétszer is kiejti tünődésközben a száján.</p>
<p>– Milyen alakja van annak a Wolff Sebestyénnek?</p>
<p>Elmondom. Nem felejtem ki azt sem, hogy az orra vörös, olyan
borvirágosféle.</p>
<p>– Hm. Akkor nem volt vörös az orra. No de majd meglássuk.</p>
<p>Fogta botját, téli felöltőjét, elment. Délfelé vetődött haza.
Ott járt az uj-pavillonban és az öreg várban. Fölkereste az
auditort. Egészen kiizzadt, mire nagy sebbel-lobbal hazaért.</p>
<p>– No, öcsém, jó hir, rossz hir egy csomóban. A rossz hir abból
áll, hogy az a gézenguz veszprémi városi tanácsos tegnap azért is
följelentett, hogy a forradalmi kiáltványokat általános gyanu
szerint te is segitetted terjeszteni s különösen a falakra
kiragasztani. Ez már az Almássy-féle összeesküvés pöre. Magam is
tudok róla valamit. Ebbe nem jó lesz belekeverednünk. A jó hir
pedig abból áll, hogy valósággal ez az auditor az a Wolff
Sebestyén, egykori cserepár főhadnagy, a ki Komárom átadásakor
tőlem az élelmiszereket átvette. Tehát régi ismerősöm.</p>
<p>S elmondta nekem apróra az átadás történetét, a hogy az
elbeszélés elején megirtam. S hozzátette:</p>
<p>– Most még nem beszélhettem a bajtárssal minderről. Előbb valami
irást kell megkeresnem.</p>
<p>Az az irás pedig nem volt egyéb, mint néhai Keserü <span class=
"pagenum"><a name="Page_157" id="Page_157">-157-</a></span> Mátyás
egykori helyettes várnagy irása. Vagyis inkább a cserepár főhadnagy
elismerő irása arról, hogy az 500 mázsa rizskását tőle a főhadnagy
épen, szárazon és hiánytalanul a zsákokkal együtt átvette
Rév-Komáromban, Urunk születésének 1849-ik esztendejében, október
hónapnak 11-ik napján.</p>
<p>Mivelhogy efféle megnyugtató irás nélkül a jó várnagy át nem
adta volna azt a tenger rizskását a Herkó Páternek se. Sőt annak az
irásnak hátán még ott voltak ama zsidó és rácz kereskedők irásai
is, a kik a rizskását elszállitották s a kik közül ma is él még
egyik-másik.</p>
<p>Ezt az irást Keserü Mátyás annak idején Szabó Gábor vitéz
honvédszázadosnak adta át, a ki ő nála a rizskását elhelyezte. Igy
hozta magával a jó rend, pontosság és hivatalbeli kötelesség.</p>
<p>Hát ezt az irást akarta az én jó princzipálisom a sok lim-lom
közül kikeresni.</p>
<p>Csodálatos dolgok történhetnek a világon. Még az is
megtörténhetik, hogy az ember megtalál a háznál olyan irást, a
melyik tizennégy esztendő óta nem volt a kezében. Szekrények
felforgatása, iratcsomók felbontása és szétszedése, pinczék és
padlások felkutatása, egerek és pókok békés tanyáinak feldulása,
porlepte, molyette, időbarnitotta papiroshalmok kiporolása és
rendezése napirendre kerül. Jobban felfordul a ház, mintha
meszelést, nagymosást, vagy temetést kellene végezni. Az asszonyra
épen nem lehet a dolgot bizni. Isten tudja: mi minden lakik a
csomagokban. Mindenki <span class="pagenum"><a name="Page_158" id=
"Page_158">-158-</a></span> délczeg ifju volt valamikor, a kin
megakadt egyik-másik nőnek a szeme. Gyöngéd tartalmu levélkék talán
nem égtek el egészen a maguk idejében. Holmi száradt virágok,
ékszerszámlák, fizetési felhivások is lappanghatnak imitt-amott.
Patvarista, irnok, szobaleány, hivatalszolga éjjel-nappal nem
csinál egyebet, csak az irásokat bujja. De maga a princzipális is,
de még magam is.</p>
<p>Mindenki elgondolhatja, hogy az irást nem találjuk. Se hire, se
hamva annak az irásnak. Éppen ott nincs, a hol keressük. Pedig
isten ugy segéljen, megvolt. A princzipális még hat esztendő előtt
is látta. Egészen biztosan emlékezik rá. Nohát, nézzük meg ott, a
hol biztosan nincs. Bizonyosan ott lesz. A fiókos szekrény felső
fiókjában vannak holmi emléktárgyak. A nagyidőkből a honvédtiszti
egyenruha, a kard, a tölténytáska, egy-két pisztoly, a szolgálati
öv, holmi karkötők, zászlórongyok, fakó szalagok, menedéklevél,
csákó s efféle. Természetes, hogy ott van a négyhajtókás régi
nagybugyelláris is s még természetesebb, hogy abban ott fekszik
békén néhai Keserü Mátyás várnagy levele is.</p>
<p>Hogy az három nap előtt nem jutott eszünkbe! Nem kellett volna
feldulni az egész házat! Pedig el lehetett volna gondolni, hogy itt
van és nem másutt. Hiába, feledékeny az ember.</p>
<p>De most már hát mindegy. Megvan a levél. Megmutatja nekem is a
princzipális s azt mondja mosolyogva:</p>
<p>– Most egyenesen auditorodhoz megyek öcsém. Ma rendbehozzuk a
dolgodat. <span class="pagenum"><a name="Page_159" id=
"Page_159">-159-</a></span></p>
<p>Elment. Vitte magával a levelet. A lakásán találta, épen jó
kedvében Wolff Sebestyén századost.</p>
<p>– Szervusz bajtárs, hozott az isten!</p>
<p>Kitárta két karját, ugy üdvözölte. A mióta ujra feltalálták és
megismerték egymást, megint csak a régi fidelis bajtársak voltak.
Az ötszáz mázsa rizskása emléke sokáig melegit.</p>
<p>Mosolyog a princzipális s felel az üdvözlő szóra:</p>
<p>– Gyujtsunk rá bajtárs, csak ugy mint régen. Holmi apró-cseprő
dolgom van veled, jobb lesz pipaszó mellett elintézni.</p>
<p>Rágyujtanak. Az auditor szemfül.</p>
<p>– Hát tudod bajtárs, az a veszprémi patvarista nekem rokonom is,
barátom is, vendégem is. Január végefelé járunk. Itt tölt már majd
egész hónapot. Szeretném, ha február elejére dolgát
elvégezhetnők.</p>
<p>– Nem lehet, bajtárs, nem lehet. A te kedvedért ugyan
megcsinálok mindent, de ezt az egyet nem lehet.</p>
<p>– Tudom, hogy nem lehet, bajtárs, de azért csak megcsináljuk.
Tudom, hogy azt a patvaristagyereket keményen eláztatta az a
veszprémi tanácsos, azt is tudom, ujabb följelentés jött hozzád
ellene holmi rebellis kiáltványok miatt. Ezzel a följelentéssel
pipára gyujtunk; a tanácsos miatt azután nem bánom, itéld el vagy
öt forint birságra.</p>
<p>Olyan mosolyogva s olyan nagy nyomatékossággal beszélt a
princzipális, mintha minden szava parancs volna, mintha ő volna a
mindenható generális. Az auditor <span class="pagenum"><a name=
"Page_160" id="Page_160">-160-</a></span> nem tudta: kinevesse-e a
princzipálist, vagy ajtót mutasson neki.</p>
<p>A princzipális látta az auditor arczán a veszedelmes tétovázást.
Sietett, hogy minden háboruságnak elejét vegye.</p>
<p>– Lásd bajtárs, nem ingyen kérem ám én ezt tetőled. Oly módon
hálálom meg szivességedet: egész életedre boldoggá teszlek
vele.</p>
<p>– Hiába minden. Nem lehet. A veszprémi följelentés miatt mi
itélünk; jól van hát, enyhén itélünk a te kedvedért. De a rebellis
kiáltvány miatt áttesszük az ügyet a pesti hadi törvényszékhez.</p>
<p>A princzipális még mindig mosolyog. Nagy lassan előveszi
oldalzsebbeli tárczáját, nagy vontatva kinyitja, szép csöndesen
kiveszi belőle Keserü Mátyás várnagy irását s kezébe adja az
auditornak.</p>
<p>– Nézd csak, bajtárs, a mi közös multunk egyik ereklyéje. Nagy
kincs ez!</p>
<p>Bizony az irás kissé megsárgult már, de rajta Wolff Sebestyén
főhadnagy aláirását tökéletesen olvashatni, s hátán is ott vannak a
kereskedők irásai, a kiknek a főhadnagy a rizskását eladta. Egy
szempillantás alatt mindezt jól meglátta az auditor.</p>
<p>Lélekzete elakadt. Nem tudott szólani. Arcza elsápadt. Még piros
orra is nyomban megfehéredett. Semmiféle gondolat nem jutott
eszébe. Valami irtózatos érzés zsibbasztotta el egész
testét-lelkét. Mintha hóhérja előtt állana.</p>
<p>De a jó princzipális most is csak mosolygott. Odalépett
<span class="pagenum"><a name="Page_161" id=
"Page_161">-161-</a></span> az auditorhoz, kivette kezéből az
irást, szép lassan összehajtotta, gondosan visszatette tárczájába s
a tárczát nagy kényelmesen elsülyesztette oldalzsebében.
Baltenyerével még végig is simogatta oldalát, jó helyen van-e az a
tárcza.</p>
<p>– Ez az ereklye, bajtárs, neked sokkal többet ér, mint nekem.
Voltaképpen nem is engem illet most már, hanem téged. Mert tőlem a
kerek ég alatt soha senki meg nem kérdi többé, hova tettem a mi
dicső honvédseregünk rizskásáját. Elmult, eltünt az a hadsereg,
mint álom. A mi nemzetünk megelégszik most már az ő dicsőséges
emlékezetével. Fegyvere, hadszere, rongyos köpenyegje, elnyütt
bakancsa, elfogyott kenyere után nem áhitozik senki. Hanem német
bajtárs, te még nem számoltál le mindenkivel. Semmi közöm hozzá.
Láttam néhány nap előtt hétéves kis fiadat. Szép gyerek, kár, hogy
meg nem tanitod a mi nyelvünkön is beszélni. Szeretném ezt az
ereklyét neki adni a te szemeid előtt. Nálatok legyen, ne én nálam.
Én még el is veszthetem.</p>
<p>Minden szó a mennydörgő mennykő sulyával nehezedett az auditor
agyára. De még szivére is.</p>
<p>Időközben megházasodott. Volt már két gyermeke. Szerette
családját. Szerette az életet is.</p>
<p>Ime, most előtte áll mosolygó arcczal keserü végzete. Ennek az
egykori délczeg honvédszázadosnak egyetlen szavától, kezeujjának
egyetlen mozdulatától függ, hogy kardját összetörjék, tiszti
jelvényeit leszaggassák, nehéz vasat tegyenek kezére-lábára s a
börtön fenekére s ülyesszék egész életére. <span class=
"pagenum"><a name="Page_162" id="Page_162">-162-</a></span></p>
<p>Izmai meglazultak. Nem tudott lábán állani. Megtántorodott s ugy
esett le egy pamlagra. Még akkor se tudott szólani, hanem két
kezével gyér haját tépte.</p>
<p>A princzipális odament hozzá s vasmarokkal megfogta két
kezefejét.</p>
<p>– Ne légy bolond, német bajtárs. Ide nézz a szemeim közé. Olyan
embert látsz te bennem, a ki téged kegyetlenül el akar tiporni?
Szamár vagy. Nem bántalak én téged kisujjal se. De azt jól
megértsd, a patvaristagyereket kedvelem, s ha dolgát rendbehozzuk,
ezt az irást neked adom. Ez lesz hálám s ez lesz a te jutalmad. No
meg az áldomását is megisszuk. De ha az ő dolgát rendbe nem tudnók
is hozni: szemem elé ugyan többé nem bocsátanálak. De azért nem
akasztatnálak föl. Hanem az irás ott maradna, a hol most van.</p>
<p>Az auditor magához jött lassankint. Reszketett, de már tudott
beszélni. Első mozdulata mégis az volt, hogy a princzipálisnak
kezet csókoljon, a mit azonban a princzipális buzgó igyekezettel
megakadályozott. De csaknem dulakodnia kellett miatta.</p>
<p>Végre valamelyes nyugalom következett s az auditor szóhoz
jutott.</p>
<p>– Parancsolj hát, mit csináljak!</p>
<p>– Épen ezerszer mondtam már, bajtárs. Az a patvaristagyerek hadd
mehessen haza. Irásaiból pedig csináljunk fidibuszt.</p>
<p>Az auditor megint kitárta karjait, mintha a princzipálist dobogó
keblére akarta volna ölelni. <span class="pagenum"><a name=
"Page_163" id="Page_163">-163-</a></span></p>
<p>– Minden meglesz, bajtárs, a hogy’ te akarod. Majd meglátod te
most már, ki az a Wolff Sebestyén!</p>
<p>A princzipális jó kedvvel jött haza. Elmondta a beszélgetést.
Megnyugtatott, hogy néhány nap mulva befejezi ügyem a
hadbirőság.</p>
<p>Volt azonban még egy értekezés kéz alatt.</p>
<p>Ez értekezésen meghatározták, hogy két föltétele van az enyhe
itéletnek.</p>
<p>Az egyik föltétel, hogy meg ne kisértsem magamat valami fényesen
védelmezni. Semmit sem utálnak jobban a katonák, mint az
ékesszólást.</p>
<p>A második föltétel volt az áldomás.</p>
<p>Az áldomást az auditor adja, ott leszek én is, ott lesz a
princzipális is.</p>
<p>De az áldomáshoz valót mi adjuk.</p>
<p>Megegyeztek abban is, mi lesz, a mivel az áldomáshoz
járulunk.</p>
<p>Három akó neszmélyi bor, a milyen jót csak Szabó György
vendéglős uram pinczéjében fölfedezni sikerül. Tiz font kubakávé,
öt font tea, tiz süveg czukor, öt pint rum. Füge, mazsolaszőlő az
asszonynak, mindenféle bábos sütemény a gyermekeknek – alkalmas
mennyiségben. Szivar és csibukba való török dohány elegendő.</p>
<p>Most már gyorsan folyt a vizsgálat. A princzipális sietett az
áldomáshoz valókat összegyüjteni, az auditor sietett a tárgyalás
idejét kitüzni.</p>
<p>Február közepe tájára esett a tárgyalás napja.</p>
<p>Az elnökön kívül valami hat katonatisztből állott a biróság. A
vörös közvádló, a piros orru auditor s az <span class=
"pagenum"><a name="Page_164" id="Page_164">-164-</a></span>
őrmester, a ki vezette a jegyzőkönyvet. Ott kellett lennem magamnak
is, a ki nélkül ugy se ért volna az egész biráskodás semmit.</p>
<p>Hideg volt a terem, mint a farkasorditó, a hol tárgyaltunk. Én
ugyan jó prémes meleg bundámat öltöttem magamra, de a katonák
bizony nem voltak téli hadjáratra felöltözve. Ebből láttam, hogy
hosszu tárgyalásra nincsenek készen.</p>
<p>Németül folyt a tárgyalás. Hogy a közvádló mit beszélt
összevissza, arra én már nem emlékszem. Hogy az én ékesszóló
védbeszédem elmaradt: arra igen jó okaim voltak.</p>
<p>Egyik okom az, hogy benne volt a szerződésben: ne védjem magam
sehogy, mert akkor az auditor jót nem áll semmiről.</p>
<p>A másik okom pedig az volt, hogy a biróság összes tagjai közül
senki se tudott magyarul. Sült német volt valamennyi. Akár a
falnak, akár a német katonának beszélek. Demoszthenesz megtehette,
hogy beszédet tartott a tenger hullámainak. Jézus Krisztus is
sikerrel szólhatott a szélhez, viharhoz. Tenger, szél és vihar
megérthet valamit az okos szóból, osztrák hadbiróság semmit meg nem
érthet a magyar szóból.</p>
<p>Elitéltek három nap alatt megfizetendő tiz osztrák értékü forint
büntetésben. Megnyugodtam az itéletben nyomban, kifizettem a
büntetést nyomban és siettem a princzipálishoz. Gyerekjátékká lesz
vértanusági ügyem.</p>
<p>Vége jó: minden jó. Az áldomás is megvolt azon a napon.
Eltartott éjfélig. A jó bortól az auditor olyan <span class=
"pagenum"><a name="Page_165" id="Page_165">-165-</a></span> jó
kedvre kerekedett, hogy jámbor felesége minket kért meg éjfél felé,
segitsünk neki, hogy férjét ágyba fektesse.</p>
<p>Mi lett az Almássy-féle összeesküvési följelentéssel: nem tudtam
meg soha. Bizonyosan tűzbe dobta az auditor. Valamint Keserü Mátyás
várnagy irását is, melyet a gyertya lángjánál szemünk láttára
égetett el.</p>
<p>Másnap estefelé indult a vonat, melyen haza akartam utazni. A jó
princzipális s áldott lelkü neje olyan bucsulakomát adott, soha se
felejtem el. A mi szemnek-szájnak gyönyörüség, édes mulatság:
görnyedt alatta az asztal.</p>
<p>Gyalog kisértek el az állomásra, keresztül a Duna jegén. Kocsin
járni nem volt szabad.</p>
<p>Nappal is kietlen a befagyott Duna. Hát még a téli estnek
sötétségében! A lombtalan fákat a szigeten zörgette a szél. A
varjusereg is ott ült már a zuzmarás ágakon. Ember, állat nem jár
kint a riasztó éjben. Lámpa nincs, nem világit semmi, a gyalogjárók
nyomait nem láthatni. Mégis elkisérnek a hű és jóbarátok. A férfi,
a ki már nem fiatal s a gyönge asszony, a ki reszket a
sötétben.</p>
<p>Azt hittem: mulatság nekik ez a séta.</p>
<p>A mikor már fenn voltam a vasut lépcsőjén, akkor mondja a
princzipális.</p>
<p>– No, öcsém, ezt az utat a Duna jegén mi még meg sem tettük soha
és ezentul se tesszük meg soha.</p>
<p>S ime, értem ezt is megtették. <span class="pagenum"><a name=
"Page_166" id="Page_166">-166-</a></span></p>
<h3>V.</h3>
<p class="summary">(Szabó Gábor levele. – Ünnepeljük Budapesten. –
Megkapja a királyi kinevezést. – Ábrándozik a neszmélyi hegyen. –
Elégeti a királyi kinevezésről szóló okiratot.)</p>
<p>A vasut elrobogott velem a téli avarmezőkre. És akkor is és
azután is éveken át tünődtem a fölött, vajjon ér-e engem valaha az
életben akkora öröm és szerencse, hogy a jó emberek jóságát igazán
meghálálhassam?</p>
<p>Elmult tizenegy-tizenkét esztendő. Utunk nem jött össze, nem
találkoztunk egymással.</p>
<p>Képviselő lettem. A többséghez tartoztam. Ismerőseim körében az
a hir terjedt el, hogy a kormányzó férfiak adnak valamit a
szavamra. Ez a hir eljutott a princzipális fülébe is. Hiszen
Komárom nem a világ végén fekszik.</p>
<p>Közel harmincz éve már, a mikor felállitották a királyi
közjegyzői állásokat. A közvélemény azt hitte, hogy a közjegyzőség
jó és nyugodt állás, koczkázat nélkül hoz biztos jövedelmet: tőkét
is lehet belőle szép szerével gyüjteni. Mindenesetre különb az
ügyvédi állásnál. Már csak azért is, mert a közjegyző már királyi
ember, a neve is azt bizonyitja, de bizonyos is, hogy a királytól
nyeri hatalmát, befolyását.</p>
<p>Tolongtak az emberek, hogy elnyerjék ezt az állást. Alig volt
háromszáz közjegyzőség, futott utána háromezer alkalmas pályázó.
Mindenki fölkereste hatalmas ismerősét. Dolgozott a pártfogás
szakadatlan. A harczot, mely a kormányzó emberek szobáiban dult,
akkor <span class="pagenum"><a name="Page_167" id=
"Page_167">-167-</a></span> nevezték el kenyérmezei ütközetnek. Jó
Kinizsy Pál világhirü nagy hősünk: élt, meghalt, porrá is vált,
bizonyára fel is támadt már időközben; de sohase jutott eszébe,
hogy az ő legnagyobb dicsőségének csatateréről még négyszáz
esztendő mulva is oly sürün emlékezzenek meg hálás utódai!</p>
<p>E napokban csak jön ám hozzám a levélhordó s levelet ád kezembe
Rév-Komárom városából. Egyenesen nekem szól a levél, nem is irta
senki más, mint Szabó Gábor ügyvéd, az egykori vitéz
honvédszázados, a jó princzipális, az én mentőm. Nem is irta
máshoz, csupán csak én hozzám.</p>
<p>Furcsa levél volt, de kedves levél volt. Nem mondom, hogy éppen
szóról-szóra, de mégis eképpen szólott a levél:</p>
<p>»Kedves öcsém! Száz esztendeje nem láttuk egymást, hát bizonyára
megütközöl soraimon. De ne félj; se tanácsom, se kérésem, se
panaszom hozzád. Akkor este szerencsésen hazaértünk,
egyszer-kétszer ugyan bukfenczet vetettünk a jégen, de a nyakunkat
ki nem törtük. Hanem egy hóbortos gondolatot kell veled közölnöm,
mivel hogy az isten annyira fölvitte dolgodat, a mit egyébiránt én
előre láttam, meg is mondtam stb., stb.</p>
<p>Hát, hogy ezt a bolond törvényt meghoztátok: nekem is ott zug a
fejemben a dongó, hátha jó lenne itt Komáromban nekem a
közjegyzőség. Az ügyvédek már ugy szaporodnak itt mifelénk, mint a
férgek, mintha az országban másutt el se férnének immár. A csizmám
<span class="pagenum"><a name="Page_168" id=
"Page_168">-168-</a></span> se kopog oly vidáman, ha lábamon van,
mint ezelőtt harmincz évvel. Szóval: nyugodalmasabb állapot is jó
lenne, mint a mostani ügyvédkedés. Ámbár ugyan az én kopaszodó
fejembe sehogy se fér az a bolondság, hogy miért kelljen éppen a
királytól kérni és várni, hogy az ember dolgozzék s kenyerét
becsületesen kereshesse. Hát a vármegye maga nem adhatna hiteles
pöcsétet? Már most ezért is Bécsbe futkosson a gyámoltalan magyar?
stb., stb.</p>
<p>Le is tettem a gondolatról kiváltképen azért is, mert ide
Komáromba P. öcsémuram folyamodott, a ki pedig alkalmas férfiu és a
mi nagyhirü követünknek, Ghyczy Kálmánnak vér szerint való rokona s
különösen kedvelt unokaöccse s meg is igérte neki biztosan a
beneficziumot. Ghyczy Kálmán pedig, a ti pénzügyminisztertek, a
kivel szemben ugy se érne semmi jó szó semmit stb., stb.</p>
<p>Hát csak azt akartam veled tudatni, kedves öcsém, de meg ne
sajnálj érte. Eb ura a fakó. Egyszer már be is fordulhatnál a
kapun, disznótorra várlak stb., stb.«</p>
<p>Bizony a régi princzipális ő! Le nem irhatom, mekkora örömöt
okozott levele!</p>
<p>De le is tettem minden régi rossz szokásomról s nyomban
feleltem.</p>
<p>»Pályázó leveled, édes bátyám, add postára holnap, magad pedig
jőjj személyesen holnapután. Szeretném én azt a pénzügyminisztert
látni, a ki a te utad el tudná állani.«</p>
<p>Egy szempillantásig se kételkedtem azon, hogy ne a <span class=
"pagenum"><a name="Page_169" id="Page_169">-169-</a></span>
princzipális legyen a királyi ember. Csak küldje el pályázatát.</p>
<p>Elküldte. Harmadnapon ott volt az igazságügyi kormánynál s
negyednapon itt volt ő maga is.</p>
<p>Most már túl az ötvenéves életkoron. Hátraszegett busa fejét,
domboru mellét, széles vállait, tekintélyes poczakját mindenki
észrevette a képviselőház folyosóján. Legalább is valamelyik
előkelő vármegye hires alispánjának nézte mindenki, a ki nem
ismerte.</p>
<p>Bemutattam az igazságügyek miniszterének. Ez volt első dolgom.
De e napon még nem mondtam meg a miniszternek, hogy a komáromi
közjegyzőt, a királyi embert mutatom be. Majd ráérünk holnap.</p>
<p>A jámbor Pauler doktor volt a miniszter. Jó ember, de honvédő
háborunk dicsőségéből se nem értett, se nem érzett semmit. Tudós
ember, de igaz jó hazafinak csak azt tekintette igazán, a kinek
valami dicsérő dekrétuma, legkegyelmesebb kitüntetése, legmagasabb
elismerése volt a királytól. Holmi vitéz honvéd: nem hajtott ő arra
semmit. Minden embert a szerint becsült, a milyen volt a
minősitvényi rovatos ive. Mikor született, hol és mit tanult,
micsoda vallásu és életkoru, tud-e németül, volt-e már fegyelmi pör
alatt, hányadik foku büntetésre itélték, vagy nem itélték, mióta
szolgál, van-e hatalmas pártfogója? A princzipálisnak nem volt
semmi rovatos ive, semmi minősitvényi táblázata, semmi hatalmas
pártfogója. Nem is szolgált soha senkinek. Valamikor szenvedett,
küzdött, vérzett ugyan a hazáért, de azt se ő, sem más nem szokta
emlegetni s erről <span class="pagenum"><a name="Page_170" id=
"Page_170">-170-</a></span> most már jóizlésü finom társaságban
beszélni se szokás.</p>
<p>De a miniszter mivelt és udvarias ember volt. Szives
udvariassággal fogadta a princzipálist. Megkérdezte tőle: mióta és
meddig mulat Budapesten s miként vannak megelégedve a komáromi
királyi törvényszék hivatalos helyiségeivel? De már a feleletet nem
várta meg, valaki elhivta mellőlünk, ajánlotta magát s udvariasan
otthagyott bennünket. Még azt sem mondta: gyertek csak velem a
miniszteri szobába egy pohár papramorgóra.</p>
<p>A princzipális mosolyogva nézett utána.</p>
<p>– Ezt a barátságos ösmerkedést, öcsém, elengedtem volna.</p>
<p>– No csak várj, bátya, holnapig!</p>
<p>Még akkor több mint száz tagja volt a képviselőháznak a nagy idő
férfiaiból. A kik nemcsak tanui, hanem alkotói voltak a hősi
történelemnek. Tisztek, hadvezérek, kormányzók, törvényhozók,
vármegyék igazgatói, üldözöttek, bujdosók, halálrakeresettek,
várfogságok menekültjei, költők, szónokok, lánglelkek a
függetlenségi harczból.</p>
<p>Mind valamennyien a princzipális bajtársai.</p>
<p>A kiknek szivük együtt érzett és együtt vérzett a csatamezőn és
az áldomáson, a győzelemben és a bukásban, itthon és idegen népek
hideg hajlékában.</p>
<p>A kik még igazán érezték, mivel tartozik a nemzet a maga
hőseinek.</p>
<p>Ezeket én egyenkint fölkerestem, s meghivtam a Hungáriába
lakomára. A princzipális tiszteletére szólt a lakoma. Megjelentek
hetvennégyen. <span class="pagenum"><a name="Page_171" id=
"Page_171">-171-</a></span></p>
<p>Ott volt a princzipális is. Mindenki megismerte, mindenki
megölelte a régi bajtársat, a ki soha nem is látta. Boldog volt a
princzipális. Több könyje hullott, mint kaczagása hallszott
örömében.</p>
<p>Lakoma végén azt mondta nekem a princzipális:</p>
<p>– No, öcsém, most már elmaradhat az a közjegyzőség. Ez a
becsülés elég nekem multra, jövendőre!</p>
<p>– Nem addig van az!</p>
<p>Másnap mind a hetvennégyen rárontottunk az igazságügyek
miniszterére. Ilyen küldöttséget még nem látott az a Deák-utczai
rozzant palota. De bizony nagyméltóságu miniszter ur, Rév-Komárom
városában más ugyan nem lesz a királyi ember, mint az egykori
délczeg honvédszázados, a ki utoljára távozott onnan,
függetlenségünk várfokáról.</p>
<p>Igy is lett.</p>
<p>Az ország kincstárnoka, a jó öreg Ghyczy Kálmán is meghallotta a
ribilliót. Félretette hosszuszáru pipáját és maga is sietett Pauler
miniszterhez Szabó Gábort ajánlani és mást senkit se ajánlani.
Saját édes öccsét is ugy hazakergette s pisszenni se merjen: ugy
lelkére kötötte, hogy azóta se hire, se hamva a nagyvilágban.</p>
<p>Változott a kormány, változtak az emberek is. Pauler helyét, a
tudósét elfoglalta Perczel Béla, a táblabiró. Ezzel azután
megingott minden miniszteri igéret, de azt, a melyet a
princzipálisnak adtunk, meg nem ingott.</p>
<p>Egyszer csak megjelent a hivatalos lapban, hogy a rév-komáromi
közjegyzőséget a princzipálisnak adományozta a király ő felsége.
Vagy a minisztere. <span class="pagenum"><a name="Page_172" id=
"Page_172">-172-</a></span></p>
<p>Igy kellett ennek történni, másként nem is történhetett. Hiába
csóválta fejét efölött akárhány komáromi atyánkfia s jó barátunk:
csak Szabó Gábor lett ott a királyi ember. Ezen már változtatni nem
lehetett.</p>
<p>Mi lehetett volna más az első tennivaló, mint az áldomás
megtartása?</p>
<p>S hol lehetett volna másutt az áldomást megtartani: mint a
szőlőhegyen, a neszmélyi hajlékban?</p>
<p>Nosza jó princzipális: légy hát készen! Ime, fölkerekedik a
rokonok és jóbarátok serege s ki kocsin, ki hajón siet a kies
hajlék felé. Jönnek még Csepről is, Igmándról is; de jönnek még
Csallóköz vidékéről Ócsáról, Aranyosról is; de jönnek még a tulsó
félről Ó-Gyalláról is. Nem lehet másként, bizonyára maga a
princzipális sugta meg mindenfelé: mikor és hol lészen az
áldomás.</p>
<p>Meg is lett.</p>
<p>Tavasz felé járt már az idő, verőfényes nap ontá sugarait le a
messze völgyek felé. De napsugárnál melegebb szivvel örült a
társaság a jó princzipális szerencséjén.</p>
<p>Van hát még hála! Van még elismerés! Vannak még jó emberek! Van
még áldás a jó ember életén!</p>
<p>Mert hiszen igaz, a jó princzipális eddig se látott szükséget.
Uri ház, tele pincze, jó asszony, jó egészség, jó kedv: mi kell
egyéb? Három-négyezer forint biztos jövedelem: telik belőle
szerényen, jó módjával erre is, arra is. Megvan a becsület is
mindenfelé.</p>
<p>De az uj adomány mégis más. Az ügyvédséget abban <span class=
"pagenum"><a name="Page_173" id="Page_173">-173-</a></span> lehet
hagyni. Nem kell futkosni egyik biróságtól a másikhoz, Pontiustól
Pilátusig. Jó huszezer forint évi jövedelem mégis megvan. Szép
pénz. Nincs ennyi a főispánnak se, az apát urnak se, a kálvinisták
püspökének se. Mennyi jót lehet ezzel tenni? Mily szépen föl lehet
segiteni a szegényebb rokonokat? Hány vagyontalan, jóeszü és
jóerkölcsü gyermeket lehet tanittatni! Árvákat, ügyefogyottakat
mily szépen gyámolitani! Irodalmat, nemzeti közügyet, egyházat,
főiskolát pártfogásban részesiteni.</p>
<p>Szép jutalma a multnak. Gyönyörü ábránd és igaz valóság a
jövendőre. Meg is illeti a jó princzipálist koránál fogva is.
Átlépte már az élet delelőjét. Alkonyata meg lesz aranyozva.</p>
<p>Két hét mulva megjelent a királyi közjegyzők ügyviteli
szabályzata, s a kormány végrehajtási utasitása. Egész nyaláb
nyomtatott iv, száz meg száz paragrafus. Keveredett a világ, sok
teketóriával jár minden, a királyi embernek is sokat kell még
tanulni. Megküldték a nyaláb nyomtatványt minden közjegyzőnek. Még
a jó princzipálisnak is.</p>
<p>Hát jól van! Ez a dolgok rendje. Pipát, dohányzacskót,
tűzszerszámot összekésziteni, a sok nyomtatványt táskába rakni s el
– ki a szőlőbe, a neszmélyi hegyre! Ott majd áttanuljuk a sok
ákom-bákom utasitást, rovatos ivet, iratmintát, ügyviteli
szabályzatot. Kedv és nyugalom lesz hozzá ott elég!</p>
<p>De egyéb is lesz.</p>
<p>A princzipális furcsa paragrafusra bukkan hamarosan.
<span class="pagenum"><a name="Page_174" id=
"Page_174">-174-</a></span></p>
<p>Az a paragrafus azt tanitja, hogy ha nincs hiteles és valóságos
helyettes közjegyzője: akkor a székhelyet elhagyni nem szabad. Ha
pedig mégis el akarná hagyni: köteles ezt a helybeli királyi
járásbirónak bejelenteni s e szerint ettől engedelmet kérni.
Máskülönben dorgálás, fegyelmi eljárás, büntetés, felelősség,
kártérités, huzavona s több efféle.</p>
<p>Szamárság. Félreteszi az ákom-bákom irást. Pipára gyujt, kiül a
hajlék pitvarába s elnézi nyugodtan a vidéket. Majd azután még
egyszer igazán megnézi azt a paragrafust.</p>
<p>Fölséges látásba merül el a lélek a hegynek magasságáról.</p>
<p>A sikság zöldje, a rónák ligetei, a falvak tornyai, a széles
Dunának szürke hullámai, a malmok, a hajók, a tutajok, az
országutak járókelői mind oda mosolyognak hozzá. Az égnek madarai
ott röpködnek előtte és alatta és körülötte szabadon és vidáman.
Oda mennek, a hová akarnak. Nem fékezi őket semmiféle bolond
paragrafus.</p>
<p>Napnyugat felé, a látás határán sötétlenek a nagy vár erősségei.
A függetlenség és szabadság erőde egykor, melyet ő is védett,
melynek falait egykor ő is vérével áztatta. S a dicsőséges harczok
csatatere arra Uj-Szőny, Ács, Igmánd és Csep felé, a hol valamikor
világdöntő seregekkel győztesen viaskodott a honvéd. A győzelem
után az áldomás és az édes pihenés! És ujabb harczok és ujabb
diadalmak!</p>
<p>Elmerült lelke nemzetének bánatába és ábrándjaiba. <span class=
"pagenum"><a name="Page_175" id="Page_175">-175-</a></span> Hajh,
miért kellett hát elbuknunk? Miért nem folytattuk tovább a harczot?
Miért nem kezdjük tehát ujra? Az utolsó csöpp vérig. A halálig. A
feltámadásig. Az örök dicsőségig!</p>
<p>Hejh jó princzipális, ne andalogjon a te lelked most már ezek
fölött. A pipád is kiégett már. Vedd csak ujra kezedbe azt a
szolgálati utasitást s nézd meg csak ujra azt a paragrafust. Meg
kell azt tanulni jól!</p>
<p>A paragrafus csakugyan ugy szól. Elolvassa egyszer, kétszer,
tizszer egymásután s bizony akkor se szól másképpen.</p>
<p>Micsoda?</p>
<p>Hátha ő valamelyik jó barátjához vadászatra rándul; ezt ő
bejelentse a királyi járásbirónak?</p>
<p>Ha ő rokonához ellátogat névnapra, születésnapra, torr,
szüretre, keresztelőre: ő erre királyi járásbirótól kérjen
engedelmet?</p>
<p>Ha jóbarátok, egykori bajtársak, messzeföldről jövők
megszólitják: »megyünk ki hozzád a hegyre, töltsünk együtt egy jó
napot« – s ő ezt meg ne tehesse előbb, hanem várja be szép
türelemmel, mig a járásbiró a paragrafusnak eleget tesz?</p>
<p>Fényes nappal volt, de azért meggyujtott egy szál gyertyát.
Fogta az egész nyaláb irka-firkát s elégette az egy szál gyertyán.
Azután fogta a királyi kinevezésről szóló legmagasabb és
legkegyelmesebb okiratot és azt is elégette azon az egy szál
gyertyán.</p>
<p>Azután elővett egy kis reczés ezüstféle gyufatartót. Az irások
hamvait zsebkésének pengéjével összegyüjtötte <span class=
"pagenum"><a name="Page_176" id="Page_176">-176-</a></span> s
belerakta abba a gyufatartóba. S kis levélke kiséretében elküldte
hozzám a postán Budapestre. Levélkéjében igy szól egyebek közt:</p>
<p>»Ime, édes öcsém, itt küldöm hát néked az én huszezer forintos
évi jövedelmemnek, nagy állásomnak s királyi okirataimnak hamvait.
Lásd meg s aztán szórd ki az ablakon. A gyufatartót tartsd meg
emlékül. Egyébiránt kapum most is nyitva, stb. stb.«</p>
<p>… Még se lett hát királyi ember!</p>
<hr class="chap" />
<div class="chapter"></div>
<p><span class="pagenum"><a name="Page_177" id=
"Page_177">-177-</a></span></p>
<h2>KOSSUTH NÉPSZERÜSÉGE.</h2>
<p>Sehol se olvastam történetünk ama kis részletéről semmit, a
melyet most elbeszélek. Több rokonom s egy csomó idősebb barátom
volt az 1848-iki pesti nemzetgyülés tagja, sokan közülök
Debreczenben is végig ott voltak a gyüléseken, az ő bizalmas
beszélgetéseik után ismerem az esetet. Azok közül, a kikkel e
tárgyról beszéltem, legtöbbet tudott Gorove István. Az élők közül
még emlékezhetnek erre Madarász László, Bittó István és Madarász
József.</p>
<p>A mikor elhatározták, hogy az uralkodó Habsburg családot a
tróntól megfosztják: mindenki első gondolatra minden kétség és vita
nélkül abban állapodott meg, hogy az uralkodót más nem pótolhatja,
nem is helyettesitheti, csupán Kossuth Lajos. A kérdés csak az
volt, minő czimmel s mekkora joggal és hatáskörrel?</p>
<p>Már április 13-án fölmerült Kossuth bizalmas köreiben ez a
kérdés. E nap estéjén éppen Kossuth lakásán is folyt erről
eszmecsere. Ugy hallottam, a miniszterjelöltek <span class=
"pagenum"><a name="Page_178" id="Page_178">-178-</a></span> közül
ott volt Szemere Bertalan, Horváth Mihály s Batthyányi Kázmér gróf,
ott volt Szacsvay Imre s Madarász László is, de mások is.</p>
<p>Mindenki ajkán és gondolatában a kormányzó czim
jelentkezett.</p>
<p>E czimet készen adta a nemzet története. Két vagy három
kormányzó volt a multban. Az egyik: Hunyadi János; a másik:
Szilágyi Mihály; a harmadik: Bethlen Gábor. Mindegyik Gubernator
Regni Hungariae. Kossuth czime se lehetett kisebb s alig lehetett
más.</p>
<p>De másnap a nyilt ülés megkezdése előtt mégis merültek fel
aggodalmak. Kossuth nem akarta, igaz, hogy más se akarta, hogy
nyilvános vita támadjon a kérdésről. Kossuth néhány szóval elejét
vette minden kétségnek. Maradjunk általánosságnál s hagyjuk a czim
meghatározását későbbre. Körülbelül ezek voltak szavai.</p>
<p>A függetlenségi nyilatkozat erre nézve igy szól:</p>
<p>»Az országot egyetemes kiterjedésében a nemzetgyülés minden
tagjainak egyajku fölkiáltásával s közmegegyezésével kinevezett
kormányzó elnök Kossuth Lajos fogja a maga mellé veendő
miniszterekkel ugy saját magának, mint az általa nevezendő
minisztereknek személyes felelősségük s számadási kötelezettségük
mellett kormányozni.«</p>
<p>Tehát nem Kormányzó, hanem kormányzó elnök. A ki személyesen
felelős s tartozik számot adni mindenről. Tehát minden
cselekvéséről és minden mulasztásáról, sőt a közpénzekről is.
<span class="pagenum"><a name="Page_179" id=
"Page_179">-179-</a></span></p>
<p>Ez bizony ma furcsának, sőt érthetetlennek látszik. Hiszen neki
az uralkodót kellett helyettesiteni s az uralkodás dolgát végezni.
Ő hivatalnok, számtiszt, pénztárkezelő nem lehetett, tehát például
a pénzkezelésre nézve számadó kötelezettség alatt nem állhatott. A
ki veszedelmes időben nagy ország ügyeit vezeti s nemzetének
élet-halál harczát vivja: annak élet-halál fölött függetlenül és
korlátlanul kell rendelkeznie.</p>
<p>De hát a nemzetgyülés árnyalatai s maguk a vezető férfiak s a
hadvezérek is nem voltak egy nézeten.</p>
<p>Volt párt, mely a Habsburgokkal békét akart alkalmas időben
kötni, mint Bocskay és Bethlen s mint II. Rákóczi Ferencz
tábornokai.</p>
<p>Voltak sokan, kik egyenesen azt hangoztatták, hogy vissza kell
állitani a királyságot s királylyá Kossuth Lajost kell
megválasztani.</p>
<p>Igen erős párt egyenesen köztársasági államrendszert akart
alapitani.</p>
<p>De egy párt se volt, mely a maga tervének megvalósitására az
időt elérkezettnek látta volna. Mindenki várt. Vagy a teljes
győzelemre, vagy a teljes bukásra, vagy mind a két fél
kimerülésére.</p>
<p>Maga Kossuth se akart eléje vágni a jövendőnek. De azt sem
akarta, hogy a pártok a czimkérdésen hajba kapjanak.</p>
<p>A ki ujból királyságot akart, már akár a Habsburgokkal, akár
Kossuthtal: annak a Kormányzó czim tetszett. A ki köztársaságot
akart: az az Elnök czimet követelte. Ez a czime volt mind az
amerikai, mind a <span class="pagenum"><a name="Page_180" id=
"Page_180">-180-</a></span> franczia köztársaság fejének.
Természetes, hogy abban az időben elnök se lehetett volna más, mint
Kossuth.</p>
<p>E kérdésről vitatkoztak maguk közt a vezetőférfiak április 14-én
s 15-én is. Végre Kossuth április 15-én eldöntötte a kérdést.
Javasolta s egyuttal elfogadtatta ezt a czimet:</p>
<p>»Kossuth Lajos, a nemzet parancsából Magyarország s minden
hozzátartozó országok, részek és tartományok kormányzó elnöke.«</p>
<p>E szavaknál is élénk eszmecsere támadt.</p>
<p>Volt, a ki azt akarta, mondjuk ki: »isten kegyelméből«, mint a
hogy’ az uralkodók mondják: »dei gratia« vagy »favente divina
clementia« s ez után tesszük: »és a magyar nemzet akaratából«.</p>
<p>A nemzet elhatározását e szóval akarták jelezni, mandato vagy ex
mandato. A mandátum latin szóra azonban nem találtak jó magyar
szót. A megbizás, a meghatalmazás és a rendelés nem látszott jó
szónak. Hunyadi János electus et deputatus gubernator volt.
Választott és kirendelt kormányzó. Szilágyi Mihályt constitutus
gubernator czimmel tiszteli meg az 1458-iki országgyülés. Ezt alig
lehet magyarra jól leforditani. Ezt kis szójátékkal alkotmányos
kormányzónak nevezhetnők. Bethlen Gábor kormányzó czimét békekötés
állapitotta meg.</p>
<p>Végre is az akkori közszokás a mandátum szó helyett magyarban a
parancs szót használta, Kossuthnak is tetszett e szó. Igy jött
czimébe: a nemzet parancsából. <span class="pagenum"><a name=
"Page_181" id="Page_181">-181-</a></span></p>
<p>Nyáry Pál addig a honvédelmi bizottmány tagja volt. A
függetlenségi nyilatkozat kimondását nem helyeselte, de azért a
Debreczenben ugynevezett békepárttal se tartott, erélyét,
hazfiságát nem gyanusitották s Kossuth is nagy figyelemmel volt
iránta. Mindig jelen volt a bizalmas tanácskozásokon. Bizonyos
dévajsággal szokta később elbeszélni, hogy minő nagy kedve lett
volna sok embernek Kossuth czime fölött viharos vitába keveredni,
mikor határainkon mindenütt omlott ránk az ellenség.</p>
<p>Egyébiránt néhány nap mulva a czimmel nem törődött senki. Maga
Kossuth egyideig a kormányzó elnök czimet használta. Azután az
országos Kormányzó czimet. Alig telt el egy hónap, már az
országgyülés is, a kormány is, a hadvezérek is csak a Kormányzó
szót használták. Igy ismeri Kossuth állását a nemzet, az egész
külföld s a történetirás.</p>
<p>Az uralkodó fejedelem minden hatalma ott volt Kossuth kezében, a
mely csak alkotmányos államban az uralkodót megilleti.</p>
<p>A törvényjavaslatok az ő szentesitése által váltak törvénynyé,
kormányokat alakithatott s bocsáthatott el. Tábornokokat,
hadvezéreket alkalmazhatott. Az ország minden hatósága tisztelettel
s hiven engedelmeskedett neki. A felsőbiróságokat ő nevezte ki. A
kitüntetések tőle függtek.</p>
<p>Hogy akkor népszerü volt: természetes. Minden nagy erő és
hatalom egyuttal népszerü is. De a népszerüségnek mégse a hatalom
az igazi forrása. <span class="pagenum"><a name="Page_182" id=
"Page_182">-182-</a></span></p>
<p>Kossuth népszerüsége azonban mégis különös, sőt rendkivüli tünet
a művelt világban. Erről magam személyesen beszéltem az agg
Kormányzóval. Nagy Napoleonnak s Bismarcknak népszerüsége
határtalannak látszott, mig hatalma tetőpontján állott. A mint a
hatalom kiesett kezükből: népszerüségük nyomban megcsökkent s
mondhatni, csak pártnépszerüségre zsugorodott össze.</p>
<p>Kossuthnál ellenkező tünemény áll előttünk. Bukása után,
bujdosása hosszu korszakában folyton nőtt népszerüsége. Folyton
nőtt még akkor is, a mikor a nemzet a Habsburgokkal kibékülve, az ő
nagy elvével – látszat szerint – végképp szakitott.</p>
<p>A népszerüség meghatározása nem könnyü dolog. Van divatos, van
irodalmi, van fölvillanó, van néma, van viharos népszerüség. Van
életbeli s van történeti népszerüség. Más meg más természete van
mindegyiknek. Az orleánsi szüznek, nagy Napoleonnak, Garibaldinak,
Bismarcknak népszerüsége most már történeti de ugy látszik,
mindegyiké naponkint mélyebbé és szélesebbé válik. A kik németek,
olaszok, francziák közt járnak, azt beszélik, hogy a nép gyakran
ugy emlékezik róluk, mintha most is élnének.</p>
<p>Egészen ilyen természetü Kossuth népszerüsége. Az övéhez
hasonlót a magyar nemzet még nem ismer.</p>
<p>A mult század folyamán nálunk több kiváló alak emelkedett nagy
népszerüségre. Ragályi Tamást az 1825-ik és 1830-ik évi
országgyülések alatt majdnem imádta a nemzet ifjusága. Még az
1844-iki országgyülés <span class="pagenum"><a name="Page_183" id=
"Page_183">-183-</a></span> alatt is a róla szóló gyönyörü dalt
énekelte minden hazafias buzgalom, mint most készült dalát. S a mai
nemzedék azt se tudja jó szerint: ki volt, mikor élt s mit
cselekedett Borsod egykori hires követe.</p>
<p>Az ő népszerüségét a mult század 30-as éveiben Wesselényi Miklós
báró és Deák Ferencz népszerüsége váltotta föl. De az övékét
egy-két éven át messze tulhaladta galantai ifjabb Balogh Jánosé. E
gazdag, daliás mintaszerü, lángeszü és nagy szónoki tehetségü
férfiu népszerüsége 1836-tól 1840-ig akkora volt, hogy vele
Wesselényié, Deáké, Kossuthé akkor együtt se versenyezhetett.
Bámulunk, ha halljuk vagy olvassuk annak a rajongásnak részleteit,
melylyel őt a nemzetnek örege, tapraja, férfia és asszonya
körülvette. Eltünt – nyom alanul. Ma már csak a nagy öregek, az
irodalmibuvárok s Bars vármegye hagyományainak őrizői emlékeznek
róla. Ezelőtt, több mint harmincz évvel, fölkerestem zoborhegyi
remeteségében, a hol a Karthauziak egykori kolostorában lakott és
csodás világnak láttam azt, a mit közölt velem.</p>
<p>Deák népszerüsége két korszakban volt igen nagy. 1833-tól
1848-ig s 1861-től haláláig. Az ő népszerüsége azonban nem volt
egyetemes s ámbár nemes, tiszta és igen mély volt, de főleg csak az
ugynevezett értelmiségre szoritkozott. Nyugodt, összhangzatos,
vihar nélkül való életpálya; hősi lélek, melyet azonban a végzet
minden nagy küzdéstől, minden nagy szenvedéstől s minden látható
bukástól megkimélt; egyszerü bölcseség és gyakorlati okosság minden
dolgában: oly tulajdonok, <span class="pagenum"><a name="Page_184"
id="Page_184">-184-</a></span> melyek a tömegek képzelődését nem
izgatják s érzéseit rajongássá fokozni nem tudják.</p>
<p>Mi más volt Kossuth!</p>
<p>A zemplénmegyei szerény ügyvédtől kezdve a fejedelmi magas
állásig, melyben öt lázadó nemzet s két európai nagyhatalom ellen
dicsőséges győzelmekre birta kicsiny nemzetét! A ki bukásában
nagyobb volt, mint győzelmében s mikor Isten, ember elhagyta őt s
hazátlanul kellett idegen népek közt bujdosnia: még akkor is s még
ott is ő volt a végzet által kitagadott fajának legbuzgóbb és
leghatalmasabb védelmezője! Mennyi erő, mennyi szenvedés, mekkora
dicsőség s mily nagy bánat az, a melyről az ő élete tesz
tanubizonyságot!</p>
<p>Népszerüsége teljes. Minden ember ismeri nevét s látja alakját.
Ha egyebet nem tudna is: egy dalt mindenki tud róla.</p>
<hr class="chap" />
<div class="chapter"></div>
<p><span class="pagenum"><a name="Page_185" id=
"Page_185">-185-</a></span></p>
<h2>A HŐS.</h2>
<h3>I.</h3>
<p class="summary">(A dermesztő hideg. – Fehér emberek fehér
lovakon. – Hir a móri csatáról. – Ki volt Kun Béla?)</p>
<p>Elbeszélem a hősnek történetét. Mindent elbeszélek, a mit róla
tudok. A csodák közé, az ősmesék közé tartozik története. Homérosz
félistenei közt van hozzá hasonló. De egészen hozzá hasonló talán
még azok között sincs. Hektor és Akilleüsz tudott félni, tünődni,
fontolgatni. Vajjon az olimpuszi istenek segitsége mellette lesz-e
vagy ellene? A hős nem félt, nem tünődött, nem fontolgatott. Még
csak nem is haragudott. Örökké hihetetlen marad, a mit
végrehajtott. S nem vak szenvedély s nem a harag bősz indulata, nem
a boszu hajtotta rá. Magyar volt, katona volt, vitéz volt, hazáját
védte.</p>
<p>Életének, tettének egyik-másik részletét itt-amott már nagyjából
elbeszéltem. Most nem hagyok el belőle semmit. S ugy mesélem el, a
hogy’ megtudtam lassanként.</p>
<p class="center">* * *</p>
<p><span class="pagenum"><a name="Page_186" id=
"Page_186">-186-</a></span></p>
<p>Az 1848-ik év utolsó napján kegyetlen hideg volt. Életemben csak
háromszor vagy négyszer értem akkora hideget. Otthon voltunk apám
házánál mindannyian.</p>
<p>A föld kongott a fagytól, a hó csikorgott a hidegtől. A mező
fehér volt közel és távol, mindenütt. A fák tele zuzmarával. A fák
ágai majd leszakadtak a zuzmara terhe alatt.</p>
<p>A napnak melyik szakában történt, délben-e, délután-e, nem
tudom. Finta nevü kocsisunk találkozott egyik falubeli zsidóval, a
ki épen jött Székesfehérvárról. A zsidó azt beszélte: valahol a
Bakony és Vértes körül, valahol Bodajk felé nagy csata folyik. A
kinek jó füle van, meghallja az ágyu szavát.</p>
<p>A kocsis az udvaron lefeküdt s fülét letette a fagyos földre.
Azt állitotta: hallja az ágyuk durranását. Én is ugyanazt
cselekedtem s Dénes bátyám is, a ki majd két évvel volt idősebb
nálam. A képzelődés szülte-e vagy valósággal ugy történt:
szabálytalan sorozatban egy-egy döbbenést hallottam. Mintha a föld
közepéből jött volna. Elhittem, hogy az a döbbenés az ágyu szava.
Azt beszélték az öregek, hogy emberek futása, lovak dobogása fagyos
földön sokkal nagyobb távolságból hallatszik, ha az ember a fülét a
földre hajtja, mintha csupán a levegőn át ügyel rá.</p>
<p>Ujév napjára virradóra még kegyetlenebb lett a hideg. Sajátságos
tünet miatt emlékszem erre.</p>
<p>Lakásunkon nem volt kettős ablak. Az üvegen kivül volt az
ablakvas, azon kivül a zsalu, a hogy hajdan <span class=
"pagenum"><a name="Page_187" id="Page_187">-187-</a></span> falusi
házaknál szokásban volt. Reggel azt mondja apám s visz bennünket az
utczára néző első szobába:</p>
<p>– Gyertek csak, gyerekek, láttok valamit!</p>
<p>Az első szoba homályos volt. Utczára néző két ablaka egészen
sötét. Csak az udvarra néző ablakja világitott.</p>
<p>Mert az utczára néző két ablak köze tele volt eleven vad
madárral. Ott pihegtek, mozogtak, csicseregtek egymás hegyén-hátán
százan, meg százan. A zsalu egyik vitorlája félig felhuzva maradt.
A nyiláson épen befért egy madár. S annyi madár huzódott oda, a
hány oda fért. A rettentő hideg elől kerestek ott menhelyet,
különben a zord éjszakában megfagyott volna valamennyi. Gyönyörü
halvány rózsaszinü vörösbegy volt minden madár. Vad madár s mintha
még se félt volna tőlünk. A hideg és az éhség már elsanyarta őket.
Apám behozott egy fél szakasztókosárnyi kendermagot, az ablakot
kinyitotta, a sok madár szinte bedőlt a szobába s a padlón
szétöntött magot mohón ette.</p>
<p>Ugyanennyi efféle madár menekült be a méhesbe is ez éjszakán.
Azért nem feledem el e napot, mert e tünetet életemben máskor soha
nem láttam.</p>
<p>E napon, az 1849-ik ujév napján apám szokatlan lódobogást hall
az utcza felől. Ültéből fölkel, leteszi pipáját s kimegy az
utczaszinre. Kapunk nem volt; – a ház előtt s az udvar bejáratánál
áll vagy husz-huszonöt lovas.</p>
<p>Fehér ló mind s fehér lovakon fehér emberek! A kisértetek
világából jönnek.</p>
<p>Minden ló a füle hegyétől farka végéig tele dérrel-fagygyal,
zuzmarával. A ló minden bajuszszála, minden <span class=
"pagenum"><a name="Page_188" id="Page_188">-188-</a></span>
szempillaszőre jégcsap. Maguk az emberek torzonborz, mesebeli
alakok. Csákójuk, bajuszuk, szemöldökük hó és dér. Mentéjük szőre
földuzzadva, a mint a fagy és förgeteg megtömte, telerakta
hópehelylyel.</p>
<p>Apám elbámul s pillanatig szóhoz se jut. Jól látja, kard van az
emberek oldalán, sarkantyu csizmájukon. Ezek ugyan huszárok. De ősz
emberek, roskadt fehér lovakon, hogy lehetnek huszárok!</p>
<p>Az egyik zuzmarás ősz ember kezdi a szót.</p>
<p>– Adjon isten jó napot! A miénk ugyan kutyának való. Micsoda
falu ez, uram?</p>
<p>– Mező-Szent-György. Honnan jönnek kendtek?</p>
<p>– Csak az ütközetből. Megcsufolt bennünket a német Mórnál.
Eltévedtünk. Azóta nem szálltunk le a lóról.</p>
<p>Apám elborzadt. Mór oda hozzánk messze van. A boldogtalan
vitézek Bodajk és Moha felé menekültek. A téli est rájuk szakadt. A
Sárviz völgyén irányt vesztettek. Egész éjjel kóboroltak. A hóban,
ködben, fagyban, fehér sötétségben nem vették észre a közbeeső
falvakat. A pusztákon, embernemlakta helyeken csakugyan nem
lehetett megállni s a lóról leszállani.</p>
<p>Odanéz a lovakra. A lovak vékonya beesett. Hasuk alig van. A
terhelő csak ugy lóg a hasuk alatt. A nyereg inog-binog, csuszkál.
A lovak lehajtják fejüket.</p>
<p>Ember és ló – mit szenvedhettek 24 óra alatt!</p>
<p>Apám szeméből kicsordult a köny. Pedig kemény ember volt.</p>
<p>De nyomban ránk rivallt, a kik ott bámészkodtunk a tornácz végén
a háta mögött. <span class="pagenum"><a name="Page_189" id=
"Page_189">-189-</a></span></p>
<p>– Hozzátok ki hamar a pálinkát, meg a nagy csutorát!</p>
<p>A pálinka pintes üveggel; a nagy csutorában magaszürte erős
balatonfüredi uj bor. Maga vitte oda a huszárokhoz.</p>
<p>– Először is igyatok egyet, fiaim. Azután kerüljetek
beljebb!</p>
<p>Már akkor volt ott egy csomó ácsorgó legény a közeli
szomszédokból. Apám rájuk rivallt:</p>
<p>– Ne tátsd a szádat kölyök, hanem csutakra! Minden ló mellett
ott legyen egy közületek!</p>
<p>Bizony a huszárokat csaknem ugy kellett a lóról lesegiteni. S
azután is a legtöbbje nem tudott fölegyenesedni. A kegyetlen hideg
és az éhség elgyalázta őket, térdük összezsugorodott. Órányi időbe
telt, mig ép kéz-láb ember lett belőlük.</p>
<p>Lett.</p>
<p>Ettek, ittak, fölmelegedtek, lábra álltak. S a mikor azt is
látták, hogy lovuk se pusztult el s a kidörzsölés s jártatás után
jó étvágygyal ropogtatja a szénát, még jókedvre is kerekedtek.</p>
<p>Elmondták végzetüket.</p>
<p>A Württemberg-huszárezredhez tartoznak, Mórnál tűzben voltak, a
csatát mi vesztettük el.</p>
<p>Valami most jött kósza hir után apám azt mondta nekik:</p>
<p>– Azt beszélik, hogy a Württemberg-huszárokat mind elfogták.</p>
<p>Az őrmester szájában már füstölt a pipa. De a pipát <span class=
"pagenum"><a name="Page_190" id="Page_190">-190-</a></span> se
vette ki a szájából, csak ugy felelt e szóra csöndesen, de
büszkén:</p>
<p>– Hogy lehet a Württemberg-huszárról ilyet elhinni. Csak azt
lehet mi közülünk elfogni, a ki előbb már meghal a mezőn. Még azt
se mindig.</p>
<p>– Volt-e nagy veszteségtek?</p>
<p>– Volt. Századparancsnokunk elesett, de előbb levágott egy
vasasnémetet.</p>
<p>– Ki volt az a parancsnok?</p>
<p>– Kun Béla hadnagy.</p>
<p class="center">* * *</p>
<p>Ekkor hallottam nevét először. De gyerek voltam. Nevet,
történetet, még a huszárokat is jószerével elfeledtem.</p>
<p>Vitéz volt, hős volt, meghalt a csatában. Katonadolog,
mindennapi eset. Életében nem ismertem. Ismeretlen vitéznek zöld fű
terem sirján, feledés boritja emlékezetét.</p>
<p class="center">* * *</p>
<p>Tizennégy év mulva elvégeztem az akadémiát s patvarista lettem.
Veszprém városában telepedtem meg. Tanulótársam és jóbarátom lakott
ott: Ányos Pál. A hires költőnek, a pálos barátnak, Ányos Pálnak az
unokaöccse. Most is élő ember.</p>
<p>Nevenapját ünnepeltük. Ifjak voltunk. Jó kedvvel és nagy zajjal
voltunk. Nekünk állt a világ.</p>
<p>Zajos mulatságunk közben nyilik az ajtó s uj vendég lép be.
<span class="pagenum"><a name="Page_191" id=
"Page_191">-191-</a></span></p>
<p>Alacsony termet, sovány alak. Divatos szabásu, de viseltes
fekete ruhában. Kemény, pattogó lépésekkel jön előre. Föltartott
fejjel, nyugodtan és tájékozottan, mintha otthon volna. A házi
kisasszonynyal kezet fog, őt már ismeri s azután hozzánk
fordul.</p>
<p>– Jó estét fiuk! Kun Béla vagyok!</p>
<p>Hallottuk is, nem is a nevét, de a neve semmi feltünést nem
keltett. Sőt első pillanatra még alakja se. Eddig nem ismertük.
Valami falusi jegyzőt, vagy a Bakonyon tulról, vagy Somlyó
vidékéről valami falujához ragadt kis nemes birtokos atyánkfiát
sejthettük benne. Nemes atyánkfiát annálfogva, mert első szava már
rokoni bizalmassággal hangzott felénk.</p>
<p>Hanem arcza: az különös volt. Minél tovább néztem: szemem annál
jobban rátapadt. A lelkem is. Torzképet és istenarczot láttam benne
egyszerre. Csodálatos fenséget, melyet porral, szeméttel boritott
be a vihar. Mintha az ősregék valamely hősi látását láttam volna
elevenen, a köznapi élet harczában megfakulva.</p>
<p>Bátor férfiarcz. Sohase láttam még arczot, mely jobban
hasonlitott volna a saséhoz. De nem a vércséhez, nem a sólyomhoz,
nem az ölyvhöz s a sasok, kányák, héják, keselyük, rárók bármely
fajához. Mindezek arczán a bátorság és szilaj harczi kedv mellett
ott van még a ravaszság is. Az ő arcza olyan volt, mint a Gypaëtus
barbatusé, a keselyük királyáé, a melyből egy-egy országban csak
egy-két család él. A rettenthetlen bátorság megvan ennek arczán is,
de a ravaszság nincs meg. Azt a szelid komolyság s a büszkeség
nélkül való nyugodt önérzet pótolja. <span class="pagenum"><a name=
"Page_192" id="Page_192">-192-</a></span></p>
<p>Ki lehet ez? Mi e férfi multja? Mi ennek jelleme?</p>
<p>Arczának szine naptól barna, szeplőtől foltos, szennyes és
sötétfakó. Semmi pirosság rajta. Ajkait félig szintelen barna
bajusza födi. Az egész arcz mintha mohával volna benőve. Még
homloka is, még orra is. Csak sötét szemei tiszták. De ezek szilaj
bátorsággal és szelid fönséggel villognak. Életkora lehet
harminczöt év is, lehet ötven év is. Csak gyors, szabályos és
katonás mozdulatai bizonyitják, hogy inkább harminczöt év.</p>
<p>Ez volt Kun Béla, a kiről a huszár azt mondta apámnak, hogy a
móri csatában elesett.</p>
<p>Harmincz év előtt halt meg. Hű és jó barátom volt első
találkozásunk óta. Mikor meghalt, csak én emlékeztem meg róla. A
mit akkor irtam, most fölelevenitem nagyjából. Ime ez.</p>
<p class="center">* * *</p>
<p>Meghalt, eltemették. Emléket nem állitottak neki. Nevét a nemzet
nem ismeri. Néhány rokon, néhány jó barát s néhány öreg bajtárs
emlékezik még életéről, melynek hamar vége lett s dicsőségéről,
melynek nem lesz vége soha.</p>
<p>Kun Béla. Ez volt a neve. Apja Kun József, Veszprémvármegyének
volt alispánja. Szelid kedélyü, csendes vidámságu, jó öreg
táblabiró a régi időkből. Mintha most is látnám a zöld asztal
mellett, a mint kiváncsi mosolylyal hallgatja a jegyző előadását
tolvajokról, szegény legényekről, verekedő fiatalokról.</p>
<p>Nem volt nagy birtoka, de volt több gyermeke. A Bakony
<span class="pagenum"><a name="Page_193" id=
"Page_193">-193-</a></span> nyugati oldalán, Gyepesen volt néhány
száz hold földje, erdeje, legelője. Ez bizony egy embernek, egy
családnak is szüken nyujtott jóllétet, uraságot. Hátha többfelé
kell majd osztani. Magam is jártam ősi kuriájában. Fala omlott,
palánkja romlott, teteje foszlott, még gyümölcsöse is aggóban,
kiveszőben. Csak neki lesz jó, mig él, az öreg alispánnak.</p>
<p>Béla fiát prókátornak, szolgabirónak, tisztességes
közhivatalnoknak szánta. De hiába szánta. Vad volt a fia, mint a
hegyi patak, melynek partjain szeretett csatangolni a Bakony árnyas
ligeteiben. A patak maga ássa medrét és a fiu maga teremté meg az
életpályát. Magunkfajta közönséges emberré nem tudta őt tenni még
az anyának szeretete sem.</p>
<p>Pedig milyen anya volt az! A legjobb és legszebb asszony a
világon. Szépsége csoda volt. Olyan szépségről a művészek teremtő
képzete se álmodott. A veszprémi püspökök valamelyike, Kopácsy vagy
gróf Zichy, hires művészszel lefestette madonnának. Fiatal koromban
még ott volt János püspök rezidencziájában. Ugy hiszem most is ott
van. Olyan arczot nem lehet elfeledni.</p>
<p>Ő se birt Béla fiával.</p>
<p>Tizenkilencz éves volt, mikor a függetlenségi harczot
megkezdettük. Még gyermek volt, még bajusza is alig kezdett
pelyhedzeni, még oly könnyen elkelt volna játszótársnak fiuk
között, lányok között.</p>
<p>Hiszen játék is volt egész élete. Játék a sorssal. Játékszerei a
kard, a harczi ló, az ágyu, a háboru és saját élete. Különbséget
nem tett köztük. Egyiket csak <span class="pagenum"><a name=
"Page_194" id="Page_194">-194-</a></span> ugy szerette, mint a
másikat. Talán mégis életével játszott legjobban.</p>
<p>Mikor a harcz kiütött, a családnak minden erőteljes férfitagja
felajánlá szolgálatát a hazának, vérét a csatatérnek. Kun Sándor és
Kun Géza már férfiak valának s szinte röstelkedve gondoltak arra,
hogy Béla, a gyerkőcz is velük megy egy sorba. Megállta a helyét
valamennyi. Bátor volt mind a három, a hősök sorába emelkedett Kun
Géza is, de a gyerkőczéből a mesék csodás hőse lőn, a kinél nagyobb
nem volt még soha.</p>
<p>Csak ketten maradtak otthon a Kunokból. Az öreg táblabiró és
serdülni kezdő Aladár fia.</p>
<p>Kun Sándor és Kun Géza sokáig éltek. Az egyik osztotta az
igazságot a király nevében, a másik szántott, vetett, kertészkedett
saját falujában. A gyerkőcze régen alszik a temetőben.</p>
<h3>II.</h3>
<p class="summary">(A móri csata. – Wallmoden-ezred. – Kun Béla
rohamot intéz az ezred ellen. – Levágja az ezredest. – Sebjeiből
kiépül. – Barátsága az orosz tisztekkel.)</p>
<p>Első nagy csatája a móri volt.</p>
<p>Vonult a magyar sereg visszafelé. Kicsiny is volt, ujoncz is
volt. Jött ellene, jött utána Windischgrätz herczeg osztrák fővezér
győzelemhez szokott rettentő hadával.</p>
<p>Utolsó napja volt az esztendőnek. Kegyetlen hideg idő, mintha
már az is ellensége lett volna a fegyvertelen, ruhátlan
honvéd-hadseregnek. <span class="pagenum"><a name="Page_195" id=
"Page_195">-195-</a></span></p>
<p>A csata előtti napon Mórott pihenőt tartott a honvéd. Kun Béla
már akkor tiszt volt a württembergi huszároknál. Két csonka
századból állt ez a huszárság.</p>
<p>Egy jó öreg móri lakoshoz volt beszállásolva. Sváb volt az
istenadta. Ajka egy szót se tudott magyarul, de a szive egy szót se
tudott németül.</p>
<p>Valahányszor a jó öreg német és istenfélő felesége ránéztek a
fiatal hadnagyra: mindannyiszor kicsordult szemeikből a köny. Hogy
ennek a gyermeknek ily fiatalon kell meghalni.</p>
<p>Az ellenséges hadsereg jobb szárnya meglepte a honvéd
hadsereget. Perczel Mór volt e sereg vezére. Talán jobb lett volna
neki csatát nem állani, de ő megállta azt.</p>
<p>A koczka gyorsan eldőlt. A tulnyomó ellenség fegyelmezett s
harczedzett csapataival pár óra alatt szétszórta a meglepett
honvédeket. Szét is szórta, el is tiporta.</p>
<p>Az ellenségnek egész lovasezrede robogott előre, hogy a
menekvőket elfogja vagy lekaszabolja. A Wallmoden vértes-ezred volt
ez. Teljes számban, teljes erőben. Vértje, sisakja, fegyvere csak
ugy villogott a napnak és a hónak fényében. Vitéz őrnagya gróf
Schaffgotsche Rudolf Gotthard ott száguldott ezrede élén. Kezében
suhogott hosszu nehéz kardja. Bátor katonának, hires vivónak
hirében állt.</p>
<p>Kun Béláé volt a feladat: fedezni a visszavonulást s fentartani
és visszaverni a vértes-ezred rohamát. Százötven
Württemberg-huszárral kilenczszáz Wallmoden-vértes ellen.
<span class="pagenum"><a name="Page_196" id=
"Page_196">-196-</a></span></p>
<p>Élére állt a gyerkőczhadnagy a legénységnek és saját lelkét
szerette volna a huszárba átönteni. Rohamot parancsolt ő is.
Másként a vértes pillanat alatt eltiporja a huszárt.</p>
<p>De a huszárnak nem volt kedve a rohamra. Se magát, se lovát nem
tartotta elég erősnek az összecsapásra. Megmordult a huszár.</p>
<p>– A mi nem lehet, nem lehet, vitéz hadnagy uram!</p>
<p>S megforditotta a kantárszárat.</p>
<p>– Ide nézzetek hát! – kiáltá az ifju hadnagy. – Igy kell
meghalni a katonának!</p>
<p>Többet aztán nem is szólt. Keserü elszánással neki forditá lovát
az ellenséges lovasság rohanó érczfalának.</p>
<p>Az egyik oldalon egyetlen lovag. A másik oldalon kilenczszáz.
Mint mikor a vékony villámsugár nekiront a felhők fekete végtelen
tömegének.</p>
<p>Az ifju hadnagy kiválasztá az ellenség parancsnokát. Gróf
Schaffgotsche termetre óriás, erőre hatalmas a gyerkőcz
mellett.</p>
<p>Csak egyetlen szempillantásig tartott a harcz. Az ellenség
parancsnoka holtan bukott lova alá. Az ifju huszár kardja
kettéhasitotta sisakját is, koponyáját is.</p>
<p>De abban a pillanatban a gyerkőczét száz rohanó lónak vaskörme
tiporta le.</p>
<p>Vége volt a harcznak. A csatatér felett a szilaj, fagyasztó
förgeteg lett urrá. A holtakat és a haldoklókat eltakarta a fehér
hó és a fekete éjszaka.</p>
<p>Mielőtt leszállt volna az est, gróf Schaffgotschenak hű
katonaszolgája elment megkeresni urának holttestét. <span class=
"pagenum"><a name="Page_197" id="Page_197">-197-</a></span>
Megtalálta. A holttest mellett feküdt Kun Béla is lovastul. Nem
mozdult egyik sem. De Kun Béla kezében akkor is ott volt a véres
kard.</p>
<p>Sirt a hű katonaszolga. Siratta urát és őrnagyát. A mint
meglátta az ifju huszártiszt holttestét, bánatos dühében
előrántotta pisztolyát.</p>
<p>– Ez a kutya ölte meg az én uramat!</p>
<p>S mellbe lőtte a huszártisztet. De az nem tudott már a lövésről
semmit. Kisujja se mozdult meg rá.</p>
<p class="center">* * *</p>
<p>Hogy történt ez a jelenet? Miként eshetett az meg, hogy az ifju
hadnagy levágta a vitéz őrnagyot egész rohanó ezredének élén és
szemeláttára?</p>
<p>Volt egy képviselőtársunk régebben: gróf Nugent Artur. Ugy
gondolom, Nugent Laval irlandi grófnak s osztrák altábornagynak
fia. Horvátország küldte országgyülésünkre. A pártkörben véletlenül
szóba jött, hogy a móri csatában mint fiatal tiszt ő is részt vett.
Természetesen ellenünk az osztrák hadsereg sorai közt.</p>
<p>Két esetre határozottan emlékezett. Tisza László és Kun Béla
esetére.</p>
<p>Tisza László is hősi viadal közben kapta halálos sebeit. Isteni
csoda volt fölépülése. A csatamezőn vére hullása közben kérte meg
Nugent osztrák hadnagyot, hogy Pesten keresse fel menyasszonyát s
adja hirül neki, hogy él s ha meghal, utolsó szava áldása lesz
menyasszonyára. Nugent lovagias pontossággal és hűséggel
teljesitette Tisza László kérését. <span class="pagenum"><a name=
"Page_198" id="Page_198">-198-</a></span></p>
<p>Kun Béla esetéről különösen is kikérdeztem.</p>
<p>A halálos rohamnak szemtanuja volt. Egyetlen vitéz egész ezred
ellen. Az osztrák hadsereg tisztjei bámulva, elképedve, később
rajongva beszéltek maguk közt erről. A hadak története nem is ismer
ilyet többet. Százan is megnézték az elesett hőst, a mint holt
mereven feküdt mozdulatlanul a hóban. Körülötte a paripák lába
által felturt hó véresen.</p>
<p>Azután tanácskoztak: miként érhette halálos csapás Schaffgotsche
őrnagyot.</p>
<p>Rettenetes vágás volt az, a mely érczsisakját kettéhasitotta.
Megnézték Kun Béla kardját is. Semmi csorba rajta. A kard Ottinger
osztrák tábornokhoz jutott, ő tette el emlékül.</p>
<p>Gróf Nugent beszélte el nekem a tanácskozás eredményét.</p>
<p>Két Württemberg-huszár visszafordult.</p>
<p>– Ne hagyjuk vitéz hadnagyunkat.</p>
<p>Viharként száguldtak Kun Béla után, szemközt a vágtató
Wallmoden-ezrednek. Ne egyedül haljon meg a hős, két huszárja
legyen legalább mellette. A halál – az bizonyos volt.</p>
<p>Nem érték utól, de nyomába értek. Egyik jobbfelől, másik
balfelől. Lovuk orra egy vonalban volt már hadnagyuk lova farával.
De hadnagyuk nem látta már ezt. Neki minden szeme, minden indulata
ellenfelére vigyázott s a rázuhanó vértes-ezredre s a halálra, a
mely megrohanja majd őt szempillantás alatt.</p>
<p>Hanem Schaffgotsche látta a két huszárt is. Bátor <span class=
"pagenum"><a name="Page_199" id="Page_199">-199-</a></span> katona,
hires kardvivó: egy gondolat elröppenésének idejéig arra kellett
gondolnia, miként állja meg a harczot a három huszár ellen. Lova
kantárszárát visszarántotta. Ebből azt következtették az osztrák
tisztek, hogy egyetlen pillanatig tétovázott. Ez a pillanat elég
volt arra, hogy Kun Béla halálos suhintása elől meg ne
menekülhessen.</p>
<p>Az osztrák tisztek, mint szakemberek, igy tudták megérteni vitéz
őrnagyuk halálát.</p>
<p>Igy beszélte el nekem gróf Nugent. Maga Kun Béla, a hős
gyerkőcz, e részletekről semmit se tudott. Mosolygott, a mikor
Nugent előadását elbeszéltem neki. Csak ennyit felelt rá:</p>
<p>– Meglehet, ugy volt.</p>
<p>Azonban sok egyéb részletről se tudhatott ő semmit.</p>
<p>Mikor a honvédsereg szétszórt maradványai a városon keresztül
menekültek, a jó öreg német, a gyerkőczhadnagynak szives
házigazdája, oda állt a kapu elé várni, vajjon az ő vendége a
menekülők közt van-e?</p>
<p>Elment már az utolsó honvéd is. Az ellenség diadalmas csoportjai
száguldoztak már előre. A gyerkőcz nem jött. Könyező szemekkel ment
be feleségéhez.</p>
<p>– Mondtam, asszony, mondtam. Azt a gyereket nem látjuk mi többé.
Készits tiszta fehér ruhát teritőnek, szemfedőnek. Ha esteledik,
kimegyek érte. Megkeresem és hazahozom. Eltemetjük tisztességgel.
Mit mondana rólunk az alispán ur, ha ezt meg nem tennénk?</p>
<p>Az asszony készitett tiszta fehér ruhát teritőnek, szemfedőnek.
<span class="pagenum"><a name="Page_200" id=
"Page_200">-200-</a></span> De készitett jó meleg levest is. Hátha
még él. Hátha ő még fel tudná támasztani!</p>
<p>Férje kiment a mezőre másodmagával, egylovas kocsival.
Megtalálta a halottat s nagy vigyázva hazavitte. Bizony látta azt
az asszony, hogy itt nincs szükség a meleg levesre. Halotti teritő,
szemfedő kell ide.</p>
<p>Bevitték az ifjut az első szobába, föltették az asztalra,
leteritették szépen, égő gyertyát állitottak a fejéhez.</p>
<p>Késő éjjel benyit az asszony a szobába, hogy megnézze halottját.
Rémülve látja, hogy a halott sebei vérzenek. Öreg cseppekben
hulladoz a vér az asztalról a padlóra. Holt embernek nem hull a
vére. Bekiáltja érjét. Észreveszik, hogy az irtóztató hidegben kint
a mezőn befagytak a sebek, de most az enyhébb szobában kiengednek,
nyiladoznak.</p>
<p>Rögtön fölverték az orvost s vitték a halotthoz. Az orvos
kimondta az itéletet. Nem halott az ifju, hanem élő.</p>
<p>Hirt adtak apjának. Ápolták anyai gonddal s elvégre az ifjuság
vasereje legyőzte a halált.</p>
<p>Megtalálták a bordák közt az utolsó pisztolylövés golyóját is.
Kivették onnan szépen. Törött csontok helyreálltak, vágott sebek
beforradtak, eltünt erők visszatértek, megint egészszé lett az
élet.</p>
<p>Hanem azután, mikor ugy négy hónap mulva lábra állott: egész
mulatság volt ránézni.</p>
<p>Hova lett a gyerkőcz? Hova lett az ifju? Egyszerre férfiuvá
vált. A sok szabályos sebhely az arczon teljesen megfelelt az
élemedett kor férfias vonásainak. A sebhelyek körül apró,
pehelyszerü szőr nőtt. Mintha <span class="pagenum"><a name=
"Page_201" id="Page_201">-201-</a></span> finom moha lepte volna el
az arczot. A zsenge kor finom pirossága örökre eltünt róla. Barnás,
szeplős, szürke árnyék boritotta el. Hátha mikor a süveget levette
fejéről? Tiszta fehér homloka teljesen hasonlitott a térképhez,
mely hegyek, völgyek, folyók rajzával van tele.</p>
<p>Hanem most már rokonai, bátyjai se röstelték többé, hogy a
gyerkőcz is ott állt a katonasorban.</p>
<p>Jobb kezébe kardot fogni nem tudott. De ez nem gátolta őt, hogy
ezredéhez ujra be ne álljon. Május végén már ott küzdött a
diadalmas honvédsereg sorai közt.</p>
<p>De magával vitte Aladár öccsét is, a ki akkor 16 éves fiu volt.
Szelid, jámbor, szótalan, csak pirulni tudó fiu, inkább lánynak,
mint férfinak való. De azért magával vitte.</p>
<p>– Én csonka-béna vagyok öcsém, ketten majd csak egész ember lesz
belőlünk.</p>
<p>Addig incselkedett ezredénél, mig Aladár öccsét is be nem
sorozták.</p>
<p>Volt még egy huga is, tizenötéves lányka. A női alak
tökéletessége. Anyjának egész ragyogó szépségét örökölte. De a
mikor az első tánczvigalomra öltözött, ruhája véletlenül meggyuladt
s igy támadt égési sebjeiben meghalt. Egész vármegye siratta.</p>
<p>Végigharczolta Kun Béla a függetlenség harczát. Katonai pályája
a személyes bátorság hőstetteiből állt. Példabeszéddé vált neve.
Bámulták, szerették. Ha valakit bajtársaik közül elfogott a
dicsekvés heve és szükség <span class="pagenum"><a name="Page_202"
id="Page_202">-202-</a></span> nélkül beszélt vitézi tetteiről,
csak azzal csillapitották el:</p>
<p>– No, no, bajtárs, el ne hitesd velünk, hogy te Kun Béla
vagy.</p>
<p>Világosnál tette le a fegyvert ő is.</p>
<p>Az oroszok foglya lett. Nagyváradra kisérték. Az orosz hadsereg
és a honvéd hadsereg tisztjei közt szives barátság fejlődött ki.
Nem tudták eldönteni, melyik hadsereg gyülöli jobban az osztrákot.
Kun Béla iránt különösen figyelmes és barátságos volt az orosz
tisztikar.</p>
<p>Csekély, de jellemző körülmény szolgált erre okul.</p>
<p>Unalomból, mulatságból kártyajátékkal foglalkoztak oroszok és
honvédek vegyest. Ő is e játékosok között volt s nyert bomlottul.
Egy gazdag orosz fiu elkezdette veszteni mindenét.</p>
<p>Kun Béla megfigyelte, mi a nagy vesztés oka. Rájött. A kiosztott
kártyát rátette az asztalra s azt mondotta a gazdag orosz
fiunak:</p>
<p>– Nem játszom tovább veled.</p>
<p>Az orosz rárivallt.</p>
<p>– Miért?</p>
<p>– Azért nem, pajtás, mert nem értesz a játékhoz. Elveszted az
inged is. Ne is jőjj indulatba. Helyzetünk nem egyenlő. Ha
hozzáértő ember áll mögéd s szavát fogadod: ugy játszom veled,
egyébként nem.</p>
<p>A gazdag orosz tiszt megköszönte a figyelmet. Az orosz tisztek
kezet szoritottak vele. Köztük azelőtt nem igy volt a szokás. Ki
nevetett, ki csodálkozott közöttük. <span class="pagenum"><a name=
"Page_203" id="Page_203">-203-</a></span> Volt, a ki kérdezősködött
tőle, vajjon Magyarországon mindenütt ez a szokás?</p>
<p>– Én szegény fiu vagyok, bajtársak. Nincsenek százezreim. Nem is
illenék, nem is szabad százezreket nyernem.</p>
<h3>III.</h3>
<p class="summary">(Besorozzák osztrák katonának. – Tisztelegnek
előtte az osztrák tisztek. – Garibaldit bekiséri Nápoly városába. –
Harminczhárom huszárral elkerget egy hadsereget. – A hős börtönbe
jut. – Haza tér.)</p>
<p>Őt is, mint honvéd bajtársait, besorozták az osztrák hadseregbe.
Természetesen közlegénynek, a hogy illett oly fiatal gyerekhez. És
gyalogosnak idegen, magyargyülölő, miveletlen és durva altisztek
kezére. Mivelhogy ő huszár volt. Ha lovat adnának alája, mindjárt
látná mindenki: ki ő és mi volt előbb.</p>
<p>Veronában osztályozták a besorozott honvédeket. Ott osztották
őket széjjel az egyes fegyvernemekhez, ezredekhez, zászlóaljakhoz.
Katonai avató bizottság végezte a munkát. Törzstiszt volt a
bizottság elnöke, századosok, hadnagyok a tagjai.</p>
<p>Fönséges jelenet fordult ott elő.</p>
<p>Kun Béla előtt közvetlenül egy volt honvéd századosra került a
sor. Szőllőssy Sebestyén volt a neve. A bizottság elnöke, a
műveletlen, nyers, de szálas termetü őrnagy intézte hozzá a
kérdéseket.</p>
<p>– Hány éves?</p>
<p>– Huszonegyéves. <span class="pagenum"><a name="Page_204" id=
"Page_204">-204-</a></span></p>
<p>– Minő állásban volt a lázadóknál?</p>
<p>– Százados voltam a negyvennegyedik zászlóaljban.</p>
<p>– Tacskó!</p>
<p>Durván és gőgösen mondta e két szót a német tiszt a magyar
fiunak. De ez is elfeledte sanyaru helyzetét. Eszébe jutott, ki ő.
Harsány hangon felelt:</p>
<p>– Uram! Első Ferencz József osztrák császár másfél évvel
fiatalabb, mint én, jegyezze meg ön!</p>
<p>A törzstiszt nem tudott, vagy nem mert e válaszra megfelelni.
Valószinüleg utasitás volt már akkor, hogy a közlegényekké
besorozott mivelt honvéd tisztekkel tisztességesen bánjanak.
Gyilkos szemeket vetett Szőllőssyre s aztán dühösen odafordult Kun
Bélához.</p>
<p>– Mi az ön neve?</p>
<p>– Kun Béla.</p>
<p>– Hány éves?</p>
<p>– Húsz.</p>
<p>– Mi volt a lázadó hadseregben?</p>
<p>– Százados a Württemberg-huszároknál.</p>
<p>Kun Béla kis termetü volt s akkor vézna fiu. Fogoly
közlegényruhában. Rongyos, szennyes vászonnadrág, hitvány, foltos
bakancs, szennyes vászonkabát, tört-gyürt szennyes vászonsipka.
Alakja nem a huszáré, nem a hősé, hanem az éhes, koldus, csavargó,
szökevény közlegényé. Csak szeme és arcza! Csak az volt a hős. De
mit vesz abból észre durva osztrák törzstiszt?</p>
<p>Százados a Württemberg-huszároknál!</p>
<p>Nagy szó volt ez akkor igazi osztrák katona előtt. Már a huszár
is tekintély volt előtte, hát még a huszárkapitány <span class=
"pagenum"><a name="Page_205" id="Page_205">-205-</a></span> a
Württembergeknél! Hiszen diszezrede volt ez az egész hadseregnek
ebből a fegyvernemből. Idegen potentátok előtt ezzel szoktak
Bécsben dicsekedni. Magyarország és Ausztria legmagasabb főrangu
ifjainak csak az volt a nagyravágyásuk, hogy ennél az ezrednél
kaphassanak tiszti állást. Fényes egyenruha, aranyos diszszel,
délczeg szabással, ragyogott rajta minden. S ime, itt most egy
kopott, rongyos, züllött legény vakmerően előáll s kijelenti, hogy
ő e világ hirü ezred századosa!</p>
<p>Az osztrák törzstiszt különben is dühös volt már. Gyülölte is a
magyart teljes szivéből. Hányszor kellett futnia a honvédsereg
előtt! Nem is a maga erejével és vitézségével, hanem a kikönyörgött
orosz segitséggel tudott nagynehezen diadalmaskodni.</p>
<p>Vak dühében ez a szó szaladt ki a száján:</p>
<p>– Hitvány kölyök.</p>
<p>A néma alak, a rongyos hős, Kun Béla, nem szólt erre egy szót
sem.</p>
<p>Jobbkezének minden ujja csonka volt a móri csata sebjeitől.
Kezének csonkaságát meg kellett látnia mindenkinek.</p>
<p>Ezzel a kezével lassan, csöndesen leemelte fejéről a szennyes
vászonsipkát. És sas-szemeivel odanézett az osztrák őrnagy szemei
közé.</p>
<p>Arczának sebhelyeit beárnyékozta a nap heve és a hegedés moha.
De tiszta homlokáról száz kardvágásnak pirosló nyoma fénylett a
gőgös törzstiszt felé. Istennek glóriája nem ragyog szebben.
<span class="pagenum"><a name="Page_206" id=
"Page_206">-206-</a></span></p>
<p>A törzstiszt megdöbbent, elhalványodott. Katona volt ő is s
érezte most már, hogy előtte katona áll. Merev szemeivel szinte azt
kérdezte:</p>
<p>– Hol kapta ön e sebeket?</p>
<p>A hős hangja reszketett az elfojtott nagy indulattól, a mikor e
kérdésre felelt.</p>
<p>– Őrnagy ur, a móri csatában egy egész lovasezred rohanva jött
ellenem. Egymagam ellen. A Wallmoden vértes-ezred. Én elfogadtam a
rohamot. Az ezred őrnagyával, gróf Schaffgotsche Rudolffal
találkoztam az összeütközésnél s ő ott maradt halva a móri
csatatéren.</p>
<p>A durva német törzstiszt magához tért. Fölébredt benne a nemes
ember s az igazi katona. Felállt ülőhelyéből, felállásra vezényelte
tiszttársait, felhuzta keztyüit.</p>
<p>– Vigyázz!</p>
<p>A vezényszóra ugy álltak meg tisztelegve a közlegény előtt, a
rongyos hős előtt, mintha fővezérük előtt tisztelegtek volna.</p>
<p>Azután odalépett Kun Bélához.</p>
<p>– Bocsáss meg, bajtárs</p>
<p>S nyujtotta kezét.</p>
<p>A bevonult honvédeknek senki se volt ezentul oly jó barátjuk,
mint e goromba törzstiszt. Kun Bélával kétszer is elbeszéltette a
móri roham mithoszát.</p>
<p>Vége lett az osztrák katonai szolgálatnak. Kun Béla nem jött
haza. Ott maradt Itália szép ege alatt s az olasz háborut 1859-ben
Viktor Emánuel piemonti király seregében harczolta végig az osztrák
sereg ellen. <span class="pagenum"><a name="Page_207" id=
"Page_207">-207-</a></span></p>
<p>Azután se jött haza. Garibaldi zászlójának lett vitéze; ő is a
marszalai ezer hős egyike volt. Vitézi tettei, hadi kalandjai
összeolvadtak az ezer hős tetteivel, kalandjaival. Garibaldi ugy
szerette őt, mint gyermekét. Jobban senkit se szeretett.</p>
<p>Mikor már a két Sziczilia királyi trónusa összeomlott, mikor már
csak Gaeta és vidéke állott a nápolyi király uralma alatt s mikor
maga Viktor Emánuel király állott a felszabaditó sereg élére: akkor
már Kun Béla a magyar huszár-légió parancsnoka volt.</p>
<p>E légió alig állt kétszáz legényből. De ez a kétszáz legény
aztán magyar volt és huszár a legjavából. Kun Bélának elég pénzt és
alkalmat nyujtott a király, hogy a csapat számát szaporitsa. Lovuk
is kitünő volt. Toborzott is ő egyszer-kétszer legénységet. Néha
három-négy századra szaporodott lovassága. De csak hiába volt az.
Az olasz meg nem maradt nála. Hiába öltöztette azt fényes
dolmányba, feszes nadrágba, nyikorgó csizmába hiába tette fejére a
csákót s oldalára a tarsolyt, elszököt az, elkivánkozott az onnan.
A magyar fiuk csak maguk maradtak. Igy volt a legjobban.</p>
<p>Garibaldi bevonult Nápolyba. Abba a nagy városba ott a tenger
partján, ott a tűzokádó hegynek alján, mely századok óta hordta már
a vállán a szolgaság rabigáját. Szinte hozzá is szokott már sok
nemzedék óta. Ugy vonult be az ősz vezér, mint diadalmas hős, mint
népének szabaditója, mint a zsarnokok kérlelhetlen ellensége. A
szabadulás örömének lázas kitörése várta. Vágy és remény,
lelkesülés és rajongás. Fél <span class="pagenum"><a name=
"Page_208" id="Page_208">-208-</a></span> millió olasz imádkozott
Nápolyban, hogy Garibaldit és hős bajtársait lássa.</p>
<p>Nohát lássa!</p>
<p>Garibaldi megakarta tisztelni Nápolyt. Legragyogóbb hőseit
akarta megmutatni. Kun Bélát vezényelte maga mellé a maga
száznyolczvan magyarjával. Teljes diszszel, pihent lovakkal kisérte
a magyar huszár be a városba dicső vezérét.</p>
<p>Minő kiséret volt az! Érett legények voltak már azok a huszárok,
de azért nyalka fiu valamennyi. Maguk, lovuk teljes diszben.
Ragyogott rajtuk minden. S minő büszke lovaglás volt az! Sohase
látott olyat még az a félmillió olasz se azelőtt, se azóta. Két
hátulsó lábán játszott ott minden ló s komoly méltósággal ülte meg
lovát minden huszár. Rá se nézett az örömében őrjöngő népre, a mely
pedig lovát, magát, lábafejét csókolgatta ott az utczákon és
köztereken. Maga Garibaldi könnyezve ölelte meg kedves hősét,
legvitézebb bajtársát, Kun Bélát. Ilyet még ő se látott.</p>
<p>Ha azt mi itthon olvashattuk volna, a hogy az olasz krónikák Kun
Béla huszárjainak bevonulását akkor leirták! De negyvenöt éve már
ennek. A régi tűz elhamvadt. Jobb is talán ezt már elfeledni.</p>
<p>Hanem egy vitézi tettét el kell még mondanom.</p>
<p>II. Ferencz nápolyi királynak nem volt már birodalma. Elvette
már tőle Garibaldi mind a két Szicziliát. Csak Gaeta vára volt még
birtokában a tengerparton s annak a környéke. Volt még serege is,
voltak még hű vezérei is. Csodálatos az: mennyi hű szolgájuk van a
legirtózatosabb <span class="pagenum"><a name="Page_209" id=
"Page_209">-209-</a></span> zsarnokoknak! Vezérei Gaeta előtt még
nyilt téren is elfogadták a harczot Viktor Emánuel csapataival. Ott
maga a piemonti király volt már a fővezér. Az ő hadseregébe volt
már beosztva huszárlégiójával Kun Béla is.</p>
<p>Egyik éjszaka valami Traetto nevü városka előtt állt Kun Béla az
ő huszárjaival. Tudta, hogy a városka nápolyi királyi csapatokkal
van megtömve. A kémek szerint lehetett ott egy kis hadosztály,
négy-ötezer ember minden fegyvernemből. Gyalogság, lovasság,
tüzérség. Bent a városban volt a hadosztály főhadiszállása is.</p>
<p>Kun Béla előre küld négy legényt kémlő csapatnak, kipuhatolni az
ellenséges előörsöket. A csapat jól végzi dolgát s a mit talált:
bejelenti a parancsnoknak.</p>
<p>A huszárparancsnok vakmerő, sőt lehetetlen tervet érlel meg
agyában. Ő vakmerőnek, az olasz lehetetlennek tartotta volna.</p>
<p>Legényei közül kiválaszt harminczhárom huszárt s igy
harmincznegyed magával elhatározza, hogy az ellenséges hadsereget
kizavarja állásából, fölveri főhadiszállását s az egész hadsereget
szétszórja.</p>
<p>Ha lehet!</p>
<p>Kora reggel volt s kissé ködös. Alig szürkült.</p>
<p>Egész csapatával észrevétlenül megközelité az ellenséges
előörsöket s lövéssel, vészjelekkel nem törődve, megkezdte ellenük
a pokoli hajrát.</p>
<p>Az volt a terve, hogy az előörsökkel együtt rohan be a városba,
az ellenséges hadosztály közepébe, nehogy azok hirt adhassanak s őt
készen fogadják. <span class="pagenum"><a name="Page_210" id=
"Page_210">-210-</a></span></p>
<p>A terv sikerült.</p>
<p>Az előörsöket mindenütt meglepték. Lovaikról lehajigálták őket s
a békességes város s az egész ellenséges hadsereg arra ébredt föl
éjjeli nyugalmából, hogy a magyar légió-huszárság a városnak, a
hadseregnek, a főhadiszállásnak kellő közepében termett.</p>
<p>Hirtelen, mint a vihar. Ellenállhatlanul, mint az árviz.</p>
<p>Felriadtában, ijedtében, meglepetésében mit gondolhatott a
nápolyi sereg s a kis város lakossága? Azt ugyan nem gondolhatták,
hogy husz-harmincz bátor legény csinálja az egész zenebonát.
Szentül hitték, hogy a vakmerő huszárok mögött Viktor Emánuel és
Garibaldi egész hadserege nyomul előre.</p>
<p>Ezek pedig pihentek szépen táborhelyükön.</p>
<p>Kun Béla habozás és tervezgetés nélkül csinálta meg, a mit a
különös helyzet megengedett és megparancsolt.</p>
<p>A piacz közepén, a templom oldalán fegyverkupaczok körül
tanyázott a gyalogság egy része. Ezt szétrobbantani pillanat műve
volt.</p>
<p>Egyik mellékutczában a lovasság kezdett összeszedkőzni s
oszlopba, hadsorba kifejlődni. A trombiták jelző harsogása
megtöltötte az utcza levegőjét. Kun Béla huszadmagával maga rontott
rájuk, mint az oroszlán. A szűk helyen az ellenség nem vehette
hasznát tömegének. A reggeli szürkületben nem is láthatta, mekkora
a huszárok ereje. Megforditotta lova fejét s vad futásban menekült
ki a városból a cserjék, szőlők, narancsok szakadékos
ligeteibe.</p>
<p>Néhány percz alatt az egész város s az egész nápolyi
<span class="pagenum"><a name="Page_211" id=
"Page_211">-211-</a></span> hadsereg zavar és ijedtség martaléka
lett. Ágyu, puska összevissza szólt, mintha rendszeres csata
fejlődött volna ki. Egy üteg ágyu kimenekült a városból, valami
biztos helyen megállt s kezdte lőni a várost.</p>
<p>Az általános zürzavarban Kun Béla visszafordul, annyi lovat és
hadiöszvért, a hány embere van, vezetékre fog s valami ötszáz
gyalogost elkerit, kiszakit, lefegyverez s mint foglyot hajt maga
előtt. El – ki a városból, Viktor Emánuel serege felé.</p>
<p>De nyomban az ellenséges nápolyi hadsereg is összeszedi a
városban is, a városon kivül is szétzilált csapatait s elkezdi a
rendszeres visszavonulást Gaeta irányában.</p>
<p>Kun Béla nagy délczegen viszi zsákmányát hazafelé.</p>
<p>A csatának különös hangja van a távolságból. Valami zúg, valami
dübörög a messzeségben. Mintha a tenger moraja volna. Mintha a föld
bensejében háborogna valami tompán, ijesztően. A puskalövés hangja,
emberek és állatok orditása, lovak robogása együtt, egyszerre. De a
távolból külön hallani nem lehet. Az ágyuszó dördülését külön lehet
hallani. Ez is tompa, de erős. Egy kis ábrándozással mintha a viz
alól a bölömbika hangját hallanók.</p>
<p>A király, Viktor Emánuel hallja a riadalmat, a csatazaj zugását.
Kérdi körülvalóitól: mi ez? Nem tud megfelelni senki. Hallja a
csatabeli szabályos ágyudörgést. Hol folyik az ütközet? Bizonyos,
hogy ütközet folyik. Apró előörsi csetepatéba nem szól bele az
ágyu. De hát miféle csapatok vannak az ütközetben és hol?
<span class="pagenum"><a name="Page_212" id=
"Page_212">-212-</a></span></p>
<p>Jön a szél a tenger felől s mind világosabban hozza a hangot. A
táborkar futárai nyargalnak erre-amarra. Biztos hirt senki se hoz.
A táborkar főnökei se tudnak semmit. A király nevet is, boszankodik
is. Utóbb haragra gyul, lóhátra ül, erős kiséretet rendel maga
mellé s megy az elővédek, előörsök felé a csatazaj irányában. Maga
akar értesülést nyerni. Az elővédek, előörsök helyükön, teljes
rendben és éberséggel. De ők se tudnak semmit!</p>
<p>Egyszer csak kibontakozik előtte a fákkal, cserjékkel szegett
országuton egy nagyobb katonatömeg. Kun Béla a huszárjaival,
foglyaival, zsákmányolt lovaival hosszu sorban. Halottja nincs,
sebesültje kettő, azokat is lóháton vezetik a legények.</p>
<p>A mint a királyt meglátja, villámként ugrat eléje, suhogó
karddal üdvözli királyát, fővezérét s harsogó hangon adja elő
hivatalos csatajelentését.</p>
<p>– Jelentem alássan Fölséges ur! Az ellenségnek egy hadtestét
Traetto városában megleptem, csatára kényszeritettem, állásából
kiszoritottam, visszavonulásra birtam, a várost megtisztitottam.
Veszteségét holtakban és sebesültekben nem puhatolhattam ki. A mi
veszteségünk holtakban semmi, sebesült két közvitéz. Elhoztuk a
csatatérről őket. Hadizsákmány: harminczöt ló és öszvér, ötszáz
fogoly.</p>
<p>Ujra üdvözli a királyt, két lépéssel hátravonul s várja a
napiparancsot.</p>
<p>A daliás királynak eláll lélekzete. Hiszen ő erről mit se tud.
Ki tette a rendelkezéseket, miféle hadcsapatok <span class=
"pagenum"><a name="Page_213" id="Page_213">-213-</a></span> vettek
részt az ütközetben; mikor, miként, ki tervezte az egészet?
Egyetlen szóval se mondta neki senki. Holott ő a király, ő a
főhadvezér. Az ő tudta nélkül nem volna szabad történni semminek. A
táborkar által megszabott hadrendet megbontani semmi szin alatt se
volna szabad.</p>
<p>Ez rendetlenség. Ez a katonai fegyelem megbontása. Kedvetlenség,
boszuság támad lelkében. Keményen kérdi Kun Bélától:</p>
<p>– Minő hadcsapatok s kinek rendelkezéséből vettek részt az
ütközetben?</p>
<p>– Jelentem alássan Fölséges ur! A magyar légió huszárcsapatából
egy szakasz harminczhárom legénynyel az én vezérletem alatt!</p>
<p>A király lassanként megérti a dolgot. Arcza felvidul. Elneveti
magát. Kun Bélával az egész fényes kiséret előtt kezet szorit.
Ismeri már korábbi időből is, de igy, mint ma, még se ismerte.</p>
<p>– Köszönöm, köszönöm vitézek! Mit adjak jutalmul?</p>
<p>Megtapogatja dolmányát, mellényét. Se pénz, se óra, se rendjel
nála. De talál három szivart. Kiveszi zsebjéből.</p>
<p>– Most csak ezt adhatom.</p>
<p>Átnyujtja Kun Bélának.</p>
<p>– Jelentem alássan, Fölséges ur! Hadd adjak egyet-egyet a két
sebesültnek. A harmadikat emlékül megtarthassam.</p>
<p>A király rendelkezik a foglyok felől. Rábizza kiséretére: vegyék
át. A sebesültek ápolását megparancsolja. <span class=
"pagenum"><a name="Page_214" id="Page_214">-214-</a></span> Kun
Bélát huszárjaival együtt kiséretébe fölveszi. Visszafordul s
utközben azt mondja kedélyesen a huszároknak:</p>
<p>– Barátim, ilyen hős bolondságot csak ti tehettek – magyarok. Az
én népem erre nem való.</p>
<p>Ez volt jutalmuk.</p>
<p class="center">* * *</p>
<p>Ennek a harcznak vége lett.</p>
<p>Ezután a király utja és Garibaldi utja elvált egymástól. A
király elfoglalta az egyesült Olaszország trónusát, a melynek
azonban még egyik lába se nyugodhatott Rómában.</p>
<p>Róma kivül esett Olaszországon. A nagy szabadsághős, Garibaldi
pedig azt mondta:</p>
<p>– Róma vagy a halál!</p>
<p>S ezt mondta az olasz nép is.</p>
<p>A király Róma elfoglalását rábizta az időre, Garibaldi pedig ugy
vélekedett, hogy az elszánt nemzeti akarat és a kardvas hamarosan
eldöntheti Róma kérdését is. Ujra kitüzte a felszabaditás
szentséges lobogóját.</p>
<p>Mit csináljon most már a magyar szabadsághős?</p>
<p>A királylyal tartson-e, a ki jó volt hozzá s a ki szép
országában neki, a bujdosónak barátságos menedékhelyet adott?</p>
<p>Vagy ősz vezérével, Garibaldival tartson, a kit imádott, a ki őt
fiaként szerette s a kivel megesküdött, hogy kardját nem teszi
hüvelyébe, a mig az elnyomott nemzetek szabadulásáért becsülettel
küzdhet. <span class="pagenum"><a name="Page_215" id=
"Page_215">-215-</a></span></p>
<p>Ősz vezérével tartott.</p>
<p>Szembe szálltak a király seregével. Ősz vezérét szemeláttára
lőtték meg a király seregei. Fogságba esett ő is, vezére is.</p>
<p>A király tisztje tisztelettel szólitotta fel:</p>
<p>– Adja ön át kardját!</p>
<p>– Majd ha kettétörtem.</p>
<p>S kardját két darabban dobta oda a királyi tiszt lábaihoz.</p>
<p>– Ép kardot ki nem adok a kezemből soha.</p>
<p>Hát ez is bolondság volt, de már igy illett ő hozzá.</p>
<p>Ősz vezérét kórházba vitték, őt magát egyik piemonti sziklavárba
zárták. Huszárjait erre-arra helyezték el foglyok gyanánt.</p>
<p>Egy évnél tovább tartott fogsága. A király talán nem is tudta,
hova lett s hol van egykori magyar hőse.</p>
<p>Keserü pajzánul irt a királynak szomoru fogságából.</p>
<p>– Fölség, elfogyott szivarom, melylyel Traetto előtt
ajándékozott meg.</p>
<p>Rögtön kibocsátották, de vezették a király elé. A király kegyes
volt.</p>
<p>– Mit kiván ön nemes vitézem?</p>
<p>– Hazámba szeretnék visszamenni. De otthon a golyó vár rám.</p>
<p>A király maga személyesen lépett közbe Ferencz József
császárnál, hogy Kun Béla és huszárjai bántatlanul jöhessenek
haza.</p>
<p>Igy tértek haza 1862-ben. S ekkor találkoztam vele Ányos Pál
barátunk nevenapján. <span class="pagenum"><a name="Page_216" id=
"Page_216">-216-</a></span></p>
<p>A simaképü gyerkőcz helyett viharvert arczu meglett férfiu.
Arczára két nemzet függetlenségi harczának küzdelme volt fölirva –
sebhelyekben.</p>
<p>Megnősült. Szerény kis hivatalt is adott neki vármegyéje. Nem
volt szerencséje. Penészes békének robotos élete nem való a hősnek.
Elsorvad alatta. Az 1873-ik év végén meghalt.</p>
<p>Gróf Schaffgotsche művészi emléke ott áll a móri csatatéren. Kun
Béláról nem emlékezett meg az ő nemzete. Magam sem tudom már
jószerével, hol domborul sirja. Dicső emléke álljon itt e
sorokban.</p>
<hr class="chap" />
<div class="chapter"></div>
<p><span class="pagenum"><a name="Page_217" id=
"Page_217">-217-</a></span></p>
<h2>SZÁZHETVENÖT HUSZÁR.</h2>
<h3>I.</h3>
<p class="summary">(Jókai regénye. – Ki volt Herman János? – A
Vilmos-huszárok. – A furcsa hirek. – A két rongyos zsidó beszélget.
– Kászonyi Dániel. – A huszárok megesküsznek. – Ermisch
kapitány.)</p>
<p>Százhetvenöt huszár! Ugyanannyi hős egy csoportban. Elszánva a
halálra, a bujdosásra, a vértanuságra. Minő szép és minő szomoru
lehet ennek az igaz története.</p>
<p>Jókai Mór leirja abban a regényében, melynek czime: »A kőszivü
ember fiai«.</p>
<p>Kétszázhusz huszár elindul Bécs alól, hogy hazajőjjön imádott
honába s itt ontsa vérét nemzetének ádáz ellenségei ellen. Baradlay
Rikhárd kapitányuk vezeti őket. Kapitányuk hős, bátor,
legyőzhetlen. A menekülő huszárcsapat száz akadályon tör keresztül.
Fut, ha kell; – verekszik, ha ki nem kerülheti. Étlen-szomjan tölt
napokat és éjjeleket. Ellenség, vizáradás, fölbujtott földnépe,
árviz, nagy folyam, sziklás hegység, hózivatar, kigyult erdő tör
életére. Embernek és természetnek minden ereje és ravaszsága
megejteni iparkodik. Mégis <span class="pagenum"><a name="Page_218"
id="Page_218">-218-</a></span> hazajön utolsó emberig és utolsó
lóig s itthon száz diadalt arat az ellenségen.</p>
<p>Igy irja a költő.</p>
<p>Istenerő van képzeletében. Szomoru a történet; fekete, mint az
éjfél, melynek nincs csillaga. De a költő képzelete ragyogóvá teszi
az éjfél sötétségét is. Az olvasónak szinte remeg a lelke a
fájdalomtól s a dicsőség érzetétől, a mint a huszárcsapat halálos
küzdelmeit a költő szemein át maga előtt látja.</p>
<p>Nem mese ez. Nem a költő álmodta ezt a történetet. Igaz történet
ez. Minden szomoru részlete ugy folyt le, a hogy leirja a hires
regény. Csak a Baradlay Rikhárd neve költött. És csak a történet
helyszine van más vidékre áthelyezve. Nem Bécs alól menekült a
huszár s nem az osztrák rónán, nem a March-folyón s nem a pozsonyi
és trencséni Kárpátokon törtetett keresztül. De részletekben még
gazdagabb, még szomorubb az eset, mint a hogy a költő elbeszéli. A
regénynek nem volt szüksége az egészre.</p>
<p>Én ismerem az egészet. Most elbeszélem. A ki jól emlékszik a
regényre, annak sok részletét nyomban felismeri az én
elbeszélésemben.</p>
<p class="center">*</p>
<p>Volt Veszprémben ezelőtt negyven-ötven évvel egy jámbor
gabonakereskedő. Herman János volt a neve.</p>
<p>Származása odavaló volt-e: nem tudom. Azt se tudom: él-e még. Ha
él: öreg ember lehet. Gyermekei bizonyára élnek s már meglett
emberek és asszonyok. <span class="pagenum"><a name="Page_219" id=
"Page_219">-219-</a></span> Kedves, vidám, beszédes felesége volt s
ha jól emlékszem, több gyermeke volt. Utóbb Veszprémből
elköltözött, de egész biztosan nem tudom, hová. Feledékeny az
ember. A hogy szemeim elől eltünt: többé nem is gondoltam rá. De
ugy rémlik előttem, Szatmárra vagy Szamos-Ujvárra költözött.
Veszprémi és szatmári és szamos-ujvári nyájas olvasóim, kik
közelebb álltak hozzá, biztosabban tudhatják.</p>
<p>Közepesnél magasabb termetü, erős, egészséges alak. Bajuszszal
és teljes szakállal. Kevés beszédü, szerény modoru férfiu. Fejét
kissé lehajtva szokta tartani társaságban is, menésközben is.
Foglalkozása is a szerény polgári osztályba sorakoztatta. Senki se
sejtette volna róla, hogy huszár volt, szabadságharczunk hőse s a
legdicsőbb bátrak egyike. Még bajusza se volt szemem láttára
kipödörve soha.</p>
<p>Apró megyei tisztviselő voltam, a mikor vele véletlenül
megismerkedtem. Megszerettem. Valamelyik elejtett szavából
megtudtam, hogy neki is szerepe volt a függetlenségi hadjáratban.
Addig incselkedtem vele, mig utóbb csakugyan elbeszélte átélt
küzdelmei közül legnehezebb sorát. A hogy bajtársaival együtt
hazamenekült Gácsországból, hogy kardját a magyar kormánynak, a
szabadság ügyének felajánlja.</p>
<p>Sok jeles barátom volt dicső honvédeink egykori sorából. Bátrak,
vitézek, derék katonák. A vidám társalgások, a barátságos
összejövetelek beszédtárgya ötven év előtt rendesen a forradalmi
harcz volt. Nagy tetteknek mindig akadt kitünő elbeszélőjük. De
senkinek <span class="pagenum"><a name="Page_220" id=
"Page_220">-220-</a></span> a története nem hatott meg jobban, mint
az övé. A hogy ő szerényen, komolyan, részletesen előadta.</p>
<p>Hejh, ha akkor eszembe jutott volna, hogy iró legyek! De, ki
gondolt volna arra? Csak egyetlen irót, egy igazi élő költőt
ismertünk: Jókai Mórt. Ugy irni pedig ugy se tud senki. Nyomoruság
volna ő mellette az irói tollat megfogni.</p>
<p>Azt mondtam Herman Jánosnak:</p>
<p>– Barátom, a mit maga nekem elbeszélt, az a mi dicső harczunknak
egyik legragyogóbb fejezete. Elfelednünk ezt nem szabad. Irja le
apróra s küldjük el Jókainak. Az ő lantja örökitse meg azt.</p>
<p>Elpirult. Ő irjon Jókainak! Micsoda vakmerőség lenne az!
Szabódott, tiltakozott. De utóbb is addig unszoltam: ráállott. Nem
valami fényes irással, de azért egy szerü, szabatos, tiszta
gondolkozással, jó magyar nyelven megirta a történetet Jókai
számára. El is küldtük, a kihez szólt, jó harminczhét év előtt, az
1867-ik év tavaszán. Jókai meg is köszönte, valamelyik lapjában
közölte is a munkát s ama hires regényében fel is használta.</p>
<p>De csak röviden s a nagy történetnek csak egy-két megható
részletét. De kiegészitem én, a hogy’ a hanyatló emlékezet
megengedi.</p>
<p class="center">*</p>
<p>Herman János 1848-ban a tizedik számu huszárezredben szolgált.
Az ezredet ugy nevezték: a Vilmos-huszárok. Már több éve szolgált s
akkor már őrmester volt szakaszában. <span class="pagenum"><a name=
"Page_221" id="Page_221">-221-</a></span></p>
<p>E huszárezred hadkiegészitő törzse ma túl a Dunán
Székesfehérvár. Valószinüleg akkor is az volt. De a legénység még
se annyira egy vidékből való volt, mint most. A legénység egy
részét nem ugy ujonczozták, hanem az ország minden magyar vidékén
ugy toborozták. Az ezredben hát volt legény az ország minden
részéből, még Erdélyből is, a mely pedig akkor külön fejedelemség
volt s nem Magyarország. Volt az ezredben az én vidékemből is, –
egyet legalább, valami Kuti Ferkó nevüt, jól ismertem.</p>
<p>Az ezred már sok év óta Gácsországban feküdt Tarnopol vidékén.
Közel Oroszországhoz, mindenütt az orosz határ mellett. Egyik
százada épen Tarnopolban volt elhelyezve laktanyában. Itt volt az
ezredes is Földváry István. A másik század innen délre harmincz
kilométernyire Trembovla városában feküdt szintén laktanyában. A
harmadik század még távolabb, valahol Bukovinában szintén az orosz
határ mentén. Végül a negyedik század Zbarazban Tarnopoltól
északra, mintegy husz kilométernyi távolban. Ez már az orosz
határtól alig fekszik hét kilométernél messzebb. A jó magyar fiuk
itt már szemtül-szembe megismerték az orosz kozákokat és dsidás
lovasokat; gyakran ittak, gyakran verekedtek is velük a határszéli
csárdákban.</p>
<p>A zbarazi századnál volt Herman János is, mint őrmester.</p>
<p>Régóta voltak már a huszárok Gácsországban. Régóta vágyakoztak
onnan hazafelé. Akkor nem három év volt a szolgálati idő, hanem
nyolcz év s ha az letelt: <span class="pagenum"><a name="Page_222"
id="Page_222">-222-</a></span> akkor is sokféle mesterkedéssel ott
marasztalták a legénység nagy részét ujabb nyolcz esztendőre.
Vastag bajszu, dörmögő hangu kemény legény volt már a huszárok nagy
része, túl a harmincz éven, élemedett férfiak.</p>
<p>De azért csak vágyakoztak hazafelé.</p>
<p>Igazi magyar fiu nem szokik meg idegenben. Nem érti nyelvét, nem
kedveli ételét-italát, nem dalolja dalát. Se polákkal, se
oroszszal, se zsidójával nem tud barátkozni. A csárdája se olyan,
mint az otthonvaló. Bora sincs. Pöcsét a pálinkás üvegjén.
Asszonyának, lányá nak csókja, ölelése se olyan édes, mint azé volt
egykor régen, otthon, a kit el kellett hagynia. Mi lett most már
abból is nyolcz év mulva, tiz év mulva? Azt az egyszál czigányt se
találja, a ki neki néha-néha elhuzta dalát hol egyesben, hol
harmadmagával. Vagy jó szóért, vagy egy ital borért, vagy pengő
huszasért, vagy egy jó hátbaütésért.</p>
<p>Más világ az mégis.</p>
<p>Az 1848-ik év április 15-én elvégre megkapták a napiparancsot,
hogy az ezred hazamegy Magyarországba, otthon is lesz néhány hét
alatt.</p>
<p>Azt is meghallották, mi ennek az oka.</p>
<p>A császár megszerette valahára a magyar nemzetet. Most már
szabadság van otthon. Nincs többé ur, nincs többé paraszt, minden
ember egyenlő fia a hazának. Nem deres ezentul a szegény ember
jutalma. Nem kötéllel fogják a katonát. Mindenkinek megvan a
megérdemlett becsülete. <span class="pagenum"><a name="Page_223"
id="Page_223">-223-</a></span></p>
<p>A huszár lenézi a parasztot, kivált a polákot. Arra tanitják
attól a percztől fogva, a mikor felhuzza a sarkantyus csizmát s
felölti a huszárdolmányt. De azért most mégis eszébe jut, ő is
paraszt sorból származott s ő is visszaszármazik majd az ő népe
közé. De nem bánja, csak hazatérhessen. Inkább otthon szegényül,
mint idegenben nyalkán.</p>
<p>Nem lehet azt az örömöt elmondani, a mit érzett a huszársziv az
április 15-iki hirre. Az őrmester, Herman János, már félig-meddig
tanult emberszámba jött, németül is tudott beszélni, mégis sirva
fakadt, azután meg tánczra kerekedett örömében, hogy valahára
hazajöhet. Tiz egész esztendő óta nem látta hazáját.</p>
<p>De azért most se látta hazáját hamarosan. Sokat kellett még
addig szenvedni. Korai volt az áprilisi öröm. A bécsi kohóban uj és
gonosz terveket főztek.</p>
<p>A zbarazi század huszárjai folyton érintkeztek a tarnopoli
századdal. Ez közel feküdt. Ez kapta meg először a parancsot, hogy
április 20-án induljon Magyarországba. De a mikor az indulás napja
megérkezett; elhalasztották öt napra. Azután megint öt napra.
Azután május közepére.</p>
<p>Egyik-másik század el is indult a nyár folyamán s jelentkezett
is Mészáros Lázárnál, a magyar hadügyminiszternél. Ezek
szerencsések voltak.</p>
<p>Akkor az ezred gyakran nagyobb volt, mint ma s némileg más volt
a beosztása. Volt benne ezredesi, alezredesi s őrnagyi
ezredosztály. Ennek divizió volt a neve. Minden divizióban két
század, katonai nyelven <span class="pagenum"><a name="Page_224"
id="Page_224">-224-</a></span> eskadron. A huszár ezt a maga
nyelvén svadronynak nevezte. Az alezredesi divizió első
svadronyjánál volt Herman János őrmester. Az ő zbarazi századát nem
eresztették haza békével. De nem eresztették az alezredesi második
századot se, mely Tarnopolban feküdt az ezredtörzs székhelyén. Nem
eresztették az őrnagyi divizió első századát se, mely Trembovlában
és Czortkovban volt szálláson. De már a második század békességgel
hazajöhetett Szadagórából és Sznyatynból, valamint az ezredesi
divizió századai is Tlusztéból és Grzymatovból.</p>
<p>Bizony ezek pogány nevek. De hát át kell rajta esnünk, hogy a mi
következik, jobban megérthessük.</p>
<p>A tisztikar nagyrésze, több mint fele, idegen volt; volt benne
osztrák fölös számmal. Volt benne rajnai német, volt angol, volt
lengyel. Volt magyar is. Az ezredes márczius óta véletlenül épen
magyar volt. Földvári és bernátfalvi Földváry István
Pestvármegyéből. Régi katona, régi huszár. Harczolt már a franczia
háboruban is. Magyarságát nem vesztette el egészen, noha gyerekkora
óta a Habsburgok katonája volt. Öreg szive megdobbant, a mikor a
magyar dicsőségről volt szó. Néhány jó magyar fiu ennek köszönhette
életét.</p>
<p>Elmult a nyár.</p>
<p>A magyar nemzet ellen Bécsben fölszitották, fölfegyverezték a
nemzetiségeket. Oláh és rácz dulta, égette, öldökölte a magyart.
Asszonyt és öreget se kimélt. De még a bölcsőben alvó csecsemőt se.
Ki akarták irtani a magyarságot. Mindezt a magyar király nevében,
<span class="pagenum"><a name="Page_225" id=
"Page_225">-225-</a></span> a magyar király rendeletére
cselekedték. A király hülye és gyámoltalan volt. Az egészről
bizonyára nem is tudott semmit.</p>
<p>De a huszár se tudott Gácsországban. Ki mondta volna el neki ott
az isten háta mögött, Muszkaország határszélén?</p>
<p>Egyszer azonban ugy ősz elején mégis furcsa hir jutott el hozzá.
Azt suttogták, azt beszélték tisztek, altisztek, nyelves
közlegények, hogy a Württemberg-huszárok honnan, honnan se,
hazaszöktek. Nem nézhették tovább, a hogy’ nemzetünket irtják.
Mirevaló a kard az ő kezükben, ha nem arravaló, hogy saját édes
vérüket védelmezhessék? Fölkerekedtek hát Morvában vagy hol s
egyenesen hazavágtattak s kardjukat fölajánlották Kossuth
szolgálatára.</p>
<p>Ezt hallották meg a Vilmos-huszárok Zbarazban.</p>
<p>Mi ez?</p>
<p>Azt mondják: felhőtlen égből is leüt néha a menydörgős menykő.
Bolond dolog, ha igaz. Lehet rajta csodálkozni. De még sokkal
jobban csodálkozott a Vilmos-huszár azon, a mit hallott.</p>
<p>Megszökött a Württemberg-huszár? Igaz lehet-e ez? Ha nem volna
igaz: nem beszélnének róla a tiszt urak. De beszélik már a zbarazi
zsidók is. No, pedig a zsidó élete váltságáért se merne róla
beszélni, ha nem volna igaz. A policzájok agyonütnék őket
nyomban.</p>
<p>De azért hitték is, nem is a huszárok. Hanem a kételkedésre
mégse maradt sok idejük.</p>
<p>Valami érthetetlen okból tisztjeik lassanként eltünedeztek.
<span class="pagenum"><a name="Page_226" id=
"Page_226">-226-</a></span> Ki Tarnopolba vonult, ki tovább is
ment, ki nyugdijba menekült, ki beteg lett. Nem volt kapitányuk,
nem volt egyetlenegy hadnagyuk se. Se hadfi, se tiszthelyettes. Még
kezelőőrmesterük is Tarnopolban. Csupán egy főhadnagyuk volt,
valami angol ember. A neve Crowther Eduárd. Ez is azért maradt ott,
mert volt neki egy szép lengyel asszony szeretője. Ott lakott a
város végén szép kastélyban vagy villában.</p>
<p>Ha tiszt nem volt: gyakorlat sem volt. Nem parancsol senki. A
főhadnagy ott lebzselt a szeretője mellett. Bizonyára jobban
mulatott nála, mint a gyakorlaton, kint a mezőn. A huszárnak nem
akadt dolga. Reggeltől estig összeülhettek, pipázhattak és
elbeszélhették egymásnak a világ sorát. Csak a lóról nem volt
szabad megfeledkezni. Minden másnap kivitték a lovakat jártatni. S
gyakran nem maradtak meg a gyakorlótéren, hanem elkoczogtak hol az
orosz határ felé Novikinak, hol dél felé Szlachcziméig.</p>
<p>A mely napon nem mentek ki, arra a napra oktatást rendelt az
angol főhadnagy. Volt köztük egy szász őrmester, erdélyi szász
papnak a fia, utálatos osztrák érzésü fiu, Kossuthnak nagy
gyülölője. Ezt bizta meg, hogy üres napokon, hetenkint háromszor
oktassa meg a legénységet a katonai erkölcsökre.</p>
<p>Ez a jámbor zöld szász semmi más katonai erkölcsöt ez időtájban
nem ismert, csak azt, hogy a huszárnak elszökni, zászlóját
elhagyni, a császárhoz hütlenné lenni nem szabad. Császár az
istene, zászló a szentsége, osztrákság a mennybéli üdvössége. A ki
pedig mégis <span class="pagenum"><a name="Page_227" id=
"Page_227">-227-</a></span> el találna szökni: annak a büntetése
akasztófa. Nem is golyó. A golyót csak a tisztességes katona
érdemli meg. Hanem gyalázatos akasztófa. El se temetik dög testét
az anyaföldbe, hanem ott hagyják az akasztófa alatt kutyáknak,
hollóknak, ragadozóknak zsákmányul.</p>
<p>Mind jól tudták ezt már a huszárok. Hiszen a fejükbe verték már
szolgálatuk első féléve alatt. A mint a szász papfiu a száját
kitátotta, már röhögni kezdtek. Nini, most megint az isten, a
szentség, az üdvösség és az akasztófa következik.</p>
<p>Ez az oktatás pedig akkor kezdődött, a mikor a
Württemberg-huszárok szökéséről megjött a hir. S folytatódott
minden másodnapon, hetekig.</p>
<p>E miatt szünt meg a huszárok kétsége. Most már csakugyan igaz a
hir. Ha igaz nem volna, az oktatóőrmester nem fecsegne minden nap a
szökésről és az akasztófáról.</p>
<p>Csakhogy aztán a huszárnak magyar esze egészen másként
szőtte-fonta tovább a gondolatát.</p>
<p>Megszöktek hát a Württembergek?</p>
<p>Bizonyosan nagy okuk volt rá. Nagy ok nélkül öreg huszár meg nem
szökik tömegesen. Egy-egy ujoncz megugrik néha. Szeretőjét látni
akarja még egyszer. S ha már dezentorrá lesz: nem is marad meg a
békességes világban. Erdőbe megy, Bakonyba siet, felcsap Sobri
Jóska pajtásának. Ily esetet lehet hallani. De hogy öreg huszár
századonként szökjék: ily eset még nem volt a világon.</p>
<p>Mégis megszöktek a Württembergek? <span class="pagenum"><a name=
"Page_228" id="Page_228">-228-</a></span></p>
<p>Akkor hát mind hazugság az, a mire eddig oktatták a huszárt.
Akkor az se igaz, hogy a császár szereti a magyarokat. Az se igaz,
hogy boldogság uralkodik nagy Magyarországban. Hanem az az igaz,
hogy otthon ölik, gyilkolják édes véreinket, a magyart.</p>
<p>De akkor meg nekünk is otthon kellene lennünk. Nekünk is meg
kellene fajunkat védelmezni. Miért legyen különb a
Württemberg-huszár, mint a Vilmos-huszár?</p>
<p>E körül járt most már a huszárok esze. Dehogy félt ő az
akasztófától. Hiszen előbb meg is kell azt fogni, a kit föl akarnak
akasztani. De a huszárt, a mig lova hátán ülhet s kard van a
kezében, meg nem fogja semmiféle isten katonája. S azután régóta
tart már a béke is. Le kellene már a rozsdát a kardról tisztitani.
Hadd legyen az a kard megint fényes, megint véres.</p>
<p>Volt huszár, a ki nem sokat törődött a dologgal. De ilyen kevés
volt. Legtöbbje elhallgatott, keveset beszélt, bajuszát pödörgette,
nagyot gondolt, nagyot káromkodott. De meg nem mondta: miért.</p>
<p>Egyik őszeleji napon kirendelik őket katonai szemlére. Esett az
eső, csak ugy zuhogott. Szép sorban felállnak a gyakorlótéren.
Napiparancsot kapnak. Az van benne, hogy a császár báró Jellasich
horvát bánt hűtlennek, ellenszegülőnek, gonosztévőnek nyilvánitja s
minden rangjától és méltóságától, báni és tábornoki állásától
megfosztja. Ezt adja tudtul vitéz katonáinak.</p>
<p>Hát jól van. Nevet is, káromkodik is a huszár. Bánja is ő, ha
megnyuzzák is a horvát bánt. Tudja is ő, ki az a Jellasich. Hol van
Zbarazhoz Horvátország? Ezért <span class="pagenum"><a name=
"Page_229" id="Page_229">-229-</a></span> ugyan kár volt embert és
lovat ily gyalázatos időben, zuhogó őszi esőben kizaklatni.</p>
<p>Ez azonban semmi.</p>
<p>Alig telik el kis idő: ujra ki kell menni a gyakorlótérre s
diszben kiállani. Uj hadiparancs készült. Megint a császár
nyilatkozik legmagasabb kiáltványban.</p>
<p>Most pedig azt kiáltja ki, hogy báró Jellasich bán ő
nagyméltóságát visszahelyezi minden rangjába, tisztébe és
méltóságába, kedvelt hive marad ezentul is, sőt biztosává teszi
nagy Magyarország fölött, hadsereget biz rá, állitsa vissza a
rendet s tanitsa meg móresre a magyarokat. A ki pedig neki szót nem
fogad: az lázadó és pártütő, várhatja magára az akasztófát. Ezt is
meg kell tudni az ő vitéz katonáinak.</p>
<p>Most még gonoszabb idő volt, mint a minapi kiálláskor. Még
jobban zuhogott az eső. A szél is nagy erővel fujt onnan
Oroszország felől. Vágta az esőt a huszárok arczába. Sárral,
csatakkal lett tele a ló is a füle hegyéig.</p>
<p>Most már nem nevetett a huszár, hanem csak káromkodott. A ki
fölmarkolta a világra azt a Jellasichot! Tiz nap előtt áruló
gazember, most meg már, a mikor Magyarországot megrohanja, kedvelt
hivünk és becsületes ember és derék hős?</p>
<p>Ejh-hajh! Czifra dolog ez nagyon! A huszárész mégis csak
parasztész. Sehogy se érti a fejedelmek, kormányzók, nagy urak
erkölcsét és eszejárását. A magasabb furfang ő előtte arabul van.
Csak az a bizonyos, hogy valaki megbolondult. Vagy a bécsi udvar,
vagy a tisztikar, vagy ő maga: a huszár! <span class=
"pagenum"><a name="Page_230" id="Page_230">-230-</a></span></p>
<p>De ő eszén van, azt jól tudja. Pipája csak ugy szelel, lova csak
ugy megismeri, mindenféle szerszámát csak ugy látja, étele, itala,
alvása csak olyan jól esik, mint azelőtt. Valahol másutt van a
hiba. S talán nem is a tisztikarban.</p>
<p>Jön a szombat, megkapják a hetipénzt, mennek a piszkos lebujba
pálinkázni. Huszan-harminczan is odatelepesznek a keresztes lábu
hosszu asztal mellé. Beszélgetnek, dőzsölnek, adomáznak, nagyokat
nevetnek.</p>
<p>Szomszédságukban két rongyos zsidó üldögél. Hosszu kaftánjuk,
hosszu szakáluk, kusza bajuszuk, hamis szemük, a halántékjukon
kacskaringósan lógó hajpamat. Bolyhos kalap a fejökön. A hagymaszag
csak ugy ömlik ki belőlük. Az imádság czafatokban lóg ki mellényük
alól. Valóságos gácsországi muszkazsidók. Iszszák a pálinkát.</p>
<p>Csöndesen beszélgetnek. Rá se néznek a huszárokra. Mi közük is
lenne a vitéz urakhoz?</p>
<p>Azonban magyarul beszélgetnek. Egyik huszár nyilván hallja s
tisztán érti.</p>
<p>Magyarul? Zbarázban, pálinkás lebujban? Muszkaország
határán?</p>
<p>Csoda ez! Ügyelni kell arra, mit beszélhet két rongyos zsidó itt
magyarul?</p>
<p>Hallgatóznak.</p>
<p>A két zsidó nagy dolgokról beszél.</p>
<p>A magyarok otthon pártot ütöttek a király ellen. Igaz, hogy a
király katonái bujtogatják a horvátot, tótot, ráczot, oláht a
magyarok ellen s ezeket ölik, <span class="pagenum"><a name=
"Page_231" id="Page_231">-231-</a></span> pusztitják, sütik,
pörkölik a császár nevében, de ha a császár ugy parancsolja, ebben
is meg kell nyugodni. Ki zugolódnék az isten ellen? A császár szava
pedig isten szava. A mit ő parancsol, az az igazság s az az
üdvösség. De a magyarok nyakasak és bolondok. Most már még az itt
lévő huszárok is hazafelé igyekeznek. Ime, a Vilmos-huszárok egyik
százada is megszökött tegnapelőtt Trembovlából. De istentelen
gonosz tettükért meg is lakolnak a huszárok. Csak a század fele
tudott elszökni. A másik felét elnyomták, mielőtt elindulhatott
volna. Szuván generális rögtön lefegyverezte. Kisült, hogy öten
voltak a legénység közt a bujtogatók. A leggonoszabb köztük Pauker
őrmester. Ezt az ötöt vasban vitték Tarnopolba az ezredeshez. Ha
még föl nem akasztották őket, holnap vagy holnapután bizonyosan
fölakasztják. Elrettentő példát kell mutatni. A század másik fele
szerencsésen elszökött. Valami Belón nevü kassai származásu ember,
nagyon okos és ügyes gonosztevő, pénze is sok van, ugy elvezette a
két szakasz huszárt, hogy a generális nyomát vesztette egészen.</p>
<p>Efféléket beszélt a két zsidó. Jól hallották, jól megérthették
az iddogáló huszárok.</p>
<p>A két zsidó fizetett, fölkelt és elment. Rá se néztek a
huszárokra. De a huszárok utánuk néztek.</p>
<p>Azt mondja az egyik káplár Herman Jánosnak:</p>
<p>– Az áldóját, őrmester uram, meg kellett volna kérdezni, ki ez a
két zsidó, honnan való, mit keresnek itt, hol tanultak meg
magyarul? <span class="pagenum"><a name="Page_232" id=
"Page_232">-232-</a></span></p>
<p>Hejh, te huszárkáplár, sohse kérdezgesd te ezt. Verd ki a te
lelkedből a kiváncsiságot. Gyereknek és asszonynak való az, nem a
vitéz katonának.</p>
<p>Majd megtudod te azt előbb vagy utóbb, ki volt az a két zsidó.
Talán csak az egyik volt zsidó s nem is mind a kettő. Talán
Kászonyi Dániel volt a másik, a ki lelke gyökeréig tele volt minden
császár és minden hatalmasság ellen izzó gyilkos haraggal. A kiben
nagy lelkierők lakoztak és forrtak. A ki tudott minden európai
nyelven beszélni. A ki először segitett felbujtani Bécset. A ki Bem
tábornokot kiszabaditotta Bécsből. A ki bejárta az idegen földön
levő huszárezredeket, hogy hazájuk keserü bánatát, fajuk kinos
gyötrelmeit szivükbe vésse s őket véreik védelmére hazabirja. A ki
hol posztóügynök, hol kucséber, hol drótostót, hol muszkazsidó
volt, de tökéletes. A ki mindenkivel a maga nyelvén beszélt s a
maga esze szerint. A ki éjjelét-nappalát, egészségét, fiatalságát a
szent ügynek szentelte. Ázott-fázott, koplalt, árokparton hált,
büzös lebujokban töltötte éjszakáit. A ki minden nap a halállal
játszott hónapokon keresztül s nem pihent addig, a mig szentséges
czélját el nem érte.</p>
<p>A ki nem pihent azután se, csak akkor, a mikor már vállára tette
nehéz kezét a halál, hogy kénytelen volt rideg szalmazsákjára
lefeküdni, mert az anyaföld szivta már magába. A ki se nem kért, se
nem nyert jutalmat senkitől, a kinél nagyobb hőst, nagyobb
szenvedélyt és keserübb szenvedéseket nem szült függetlenségi
harczunk s a kit akkor sem becsültünk meg <span class=
"pagenum"><a name="Page_233" id="Page_233">-233-</a></span> eléggé,
a mikor öreg koldus iró gyanánt itt lézengett köztünk.</p>
<p>Oh, te vad, rideg ember, te érdes hangu, te zsarnokgyülölő, te
kopott mezü, te nevetni se tudó öreg Kászonyi: születik-e valaha
ember, a ki a te életed igaz történetét megirja szeretettel?</p>
<p>Az iddogáló huszárok feje tele lett a két zsidó beszédével. De
szive is. Most már nem nyugodtak addig, mig meg nem tudták, vajjon
hát valósággal ugy történt-e Trembovlán, a hogy a két zsidó
mesélte?</p>
<p>Október 20-ika körül volt az idő.</p>
<p>Jellasich táborát már szétvertük s Bécsig kergettük. Roth
táborát csüstől, mindenestül elfogtuk. Még egy egere-patkányja se
mehetett vissza Horvátországba. Seregeink Bécs felé közelegtek s az
osztrák főváros közelében vivták harczaikat.</p>
<p>Mind igaz volt, a mit a két zsidó beszélt. Igaz emberek voltak
azok, becsületes volt járatuk, csak beszédjüket meg kellett érteni
– de visszájáról. Meg is értették a zbarazi huszárok.</p>
<p>Tarnopolból hamarosan megkapták a hirt. Az öt huszárt csakugyan
visszavitték oda. Nem adtak volna életükért a zbarazi huszárok egy
pipadohányt. Szentül meg voltak győződve, hogy hamarosan
fölkerülnek a szárazfára.</p>
<p>De bizony mégse ugy lett.</p>
<p>Az ezredes, Földváry István, vén megcsontosodott katona volt, de
magyar ember volt. Egy hétig bezárva tartotta az öt katonát, egy
kissé meg is koplaltatta, <span class="pagenum"><a name="Page_234"
id="Page_234">-234-</a></span> kegyetlenül össze is szidta őket s
azután kieresztette. Megkegyelmezett nekik. Takarodjanak vissza
századukhoz, a melynek fele akkor már szerencsésen határainkhoz
érkezett.</p>
<p>S a mikor tisztjei kérdezték, miként lehetett a hütlen
huszárokhoz oly irgalmas, azt felelte:</p>
<p>– Mit akartok? Hiszen csak haza akartak menni, de ott is
huszárok akartak maradni. Ha ily vén bolond nem volnék már, magam
is csak oly bolond lettem volna, mint ők.</p>
<p>De ebből az irgalmas eljárásból a zbarazi Vilmos-huszár mást is
gondolt.</p>
<p>Azt, hogy valahol a magasságban még a jó ezredesen felül is
valami okból nagyon félnek.</p>
<p>Nem lehet az másként. Bizonyosan félnek.</p>
<p>Mert hogy a huszár összebeszéljen s szakaszonként, századonként
megszökjék, fegyvert, ruhát, lovat magával vigyen s mindezért csak
két napi elzárás legyen a büntetés, egyéb semmi: a magasságos
uraknak nagyon meg kellett ijedniök valamitől. Azelőtt? Ég
leszakadt, föld megindult volna, semmint kegyetlen halállal ne
lakoljon az öt huszár.</p>
<p>Mást is vettek észre.</p>
<p>A botbüntetés elmaradt. Korábban, még öt-hat hét előtt is,
minden szóért, minden semmiségért nyomban kijárt a tizenkét vagy
huszonöt bot. Most e helyett elzárták a legényt. A mi csak
boszuságot okozott a többi bajtársnak. Mert a bezárt legény lovát,
szerszámát, a többinek kellett gondosan ellátni. <span class=
"pagenum"><a name="Page_235" id="Page_235">-235-</a></span></p>
<p>Csakhogy a huszár általában fura legény. Ha látja, hogy a
fölebbvalók félnek, a szigoru bánásmód enyhül, a legények
rendetlenségeire szemet hunynak: csakhamar ugy érzi, hogy ő az ur a
világon s most már neki igazán nem is parancsol senki. Bajuszát még
keményebben kipödri, pipáját foghegyre veszi, fejét hátraszegi, ugy
lép az utczán, mintha toborzóba akarna kezdeni s a fegyelmet épen
nem akarja régi mód szerint tisztelni.</p>
<p>A mi Zbarazban akkor azt jelentette, hogy most már a
hazamenetelről is hangosan lehet beszélni. Csak épen az a kutyafülü
szászpapkölyök, az az őrmester meg ne hallja, mert az bizonyosan
áruló lenne s aztán kéz alatt agyon kellene lőni vagy vágni.</p>
<p>Október 25-ike jelentés napja volt. Az altisztek oda gyültek a
kapitány lakására. Mindössze csak öten voltak. A többi vagy beteg,
vagy fegyházban, a kezelőőrmester épen Tarnopolban. A kapitány se
volt otthon, csak a főhadnagy előtt végezték a jelentést.</p>
<p>A mint ott ácsorognak, jön Tarnopolból egy ordináncz. S tudatja,
hogy az első század onnan megszökött. Vele ment Szontágh Izidor
hadnagy is. Ő biztatta fel s ő vezette el a századot.</p>
<p>Nem ismertem Szontágh hadnagyot. Nem is igen tudok róla többet,
mint a mit Herman Jánostól hallottam. Ő ugy emlékezett: Frigyes
volt a neve, de az ezred történetéből ugy olvasom: Izidor. Herman
azt mondta róla: pesti születésü, ritka becsületes ember, jó tiszt,
szerette katonáit, a legénység rajongott érte, bátor, sőt
<span class="pagenum"><a name="Page_236" id=
"Page_236">-236-</a></span> vakmerő, többször harczolt vele,
többször látta és bámulta a csatában. Ha óvatosságra intették, azt
szokta mondani:</p>
<p>– Az a golyó, melyet az én számomra öntöttek, megtalál
mindenütt. Más golyó pedig ugy se talál meg.</p>
<p>Igazhivő török mondása ez.</p>
<p>Világosnál fogolylyá lett. És pedig nehéz fogolylyá. Herman
János Aradon látta utoljára, kifosztva mindenéből. Az ily tisztek
iránt, a kik előbb a rendes hadseregnél voltak, nem ismert
könyörületet a hóhérlelkü osztrák. S ő azonfelül egész század
huszárt is hozott át a honvéd-hadsereghez. Kufsteinba vitték 18
esztendei várfogságra.</p>
<p>Él-e még: nem tudom. Többé e történet folyamán nem fordul neve
elő. Névtelen dicsősége maradjon fönn e szerény följegyzésem
soraiban.</p>
<p>Visszatérek a jelentés további lefolyására.</p>
<p>Az altisztek elbeszélgettek a tarnopoli ordinánczczal. Mit
beszélnek a legények Tarnopolban? Mit csinálnak a tiszt urak?
Üldözik-e keményen a menekülőket? Mi lesz már ezentul a magyar
katona sorsa?</p>
<p>Társalgásközben várják a naposkáplárt: mikor mehetnek már
jelentésre a kapitány elé?</p>
<p>Jön egyszer a naposkáplár. Tudatja, hogy a kapitány nincs
itthon. A jelentést Crowther főhadnagynak kell megtenni. Ő pedig
nem jön ide, szeretőjénél van, oda rendeli az altiszteket
rapportra.</p>
<p>Ezt már a huszár gyomra sem állta. A lengyel menyecske villája
messze volt. Az utczák kövezetlenek, bokáig kellett az őszi sarat
gázolni. A jelentés helye <span class="pagenum"><a name="Page_237"
id="Page_237">-237-</a></span> a kapitány lakása. A főhadnagynak
oda kellett volna jönni.</p>
<p>A huszárok elkezdtek ugy a bajuszuk alatt morogni.</p>
<p>– Micsoda? Mi menjünk seregestől a főhadnagy ur szeretőjéhez?
Nem ez a rend. Eb megy oda. Nem megyünk!</p>
<p>Herman János őrmester nagy szót ejtett ki a száján.</p>
<p>– Hát inkább jönnétek haza Magyarországba? Én oda is elvezetlek
benneteket.</p>
<p>Mint a villám, ugy csapott rájuk a szó. De nyomban kitört
belőlük az öröm és elszántság.</p>
<p>– Oda elmegyünk. Vezess!</p>
<p>– Jól van, bajtársaim! Elmegyünk. De előbb jól meg kell gondolni
a dolognak elejét-hátulját. Estére jőjjetek hozzám a szállásomra.
Ott meghatározzuk a tennivalót. Most pedig mégis elmegyünk a
főhadnagy urhoz. Ha onnan elmaradnánk: mindjárt észrevehetnék,
miben törjük a fejünket.</p>
<p>Okos beszéd volt. Szót fogadtak. Odamentek Crowther Eduárd
főhadnagyhoz.</p>
<p>A főhadnagy katona volt, de angol volt. Először ugy beszélt
hozzájuk, mint katona, – azután ugy beszélt, mint angol.</p>
<p>Hosszu beszédet tartott.</p>
<p>Először is tudatta velük, hogy Tarnopolból az ezredes első
százada megszökött. Tehát igazat beszélt a két zsidó is, az
ordináncz is.</p>
<p>Azután elmondta, hogy minő szégyen, gyalázat ez az egész
ezredre. Hütlen megszegése a katonai eskünek, <span class=
"pagenum"><a name="Page_238" id="Page_238">-238-</a></span> folt a
büszke lobogón. El nem hitte volna soha, hogy magyar huszár
ilyesvalamire vetemedjék. Gondolják ezt meg jól a huszárok.</p>
<p>Nem káromkodott, nem tombolt, nem toporzékolt, nem szedte le a
csillagot az égről, nem mivelte a huszárok apját-anyját s
valamennyi szentjét. Angol embernek ez nem szokása.</p>
<p>Végezetül azzal zárta mondókáját:</p>
<p>– Különben hallják meg kendtek azt is, hogy én a lova farkához
nem köttetek egy huszárt se!</p>
<p>Hát ez is mondott szó volt. Érthetett belőle, ki mit akart. A
huszárok azt értették, a mit legjobban szerettek.</p>
<p>Estefelé az őrmester szállására összegyültek. Mind az öt altiszt
együtt volt. Volt valami kevés innivalójuk. Pipaszó mellett folyt a
beszélgetés. Körül se kellett tekinteni: nem hallja-e meg a szót
valaki. Nem tudott ott magyarul senki, csak az öt huszár.</p>
<p>Egyszerü ártatlan lelkük talán nem is sejtette, mekkora végzet
az, mely ott lebeg fejük fölött s ott leskelődik köröskörül életük
és haláluk fölött.</p>
<p>Herman János kezdte a szót.</p>
<p>– Öten vagyunk bajtársak. Mindenki mondja el egymásután a
gondolatát, mikor induljunk, mekkora készséggel lássuk el magunkat,
kiket vigyünk, kiket ne vigyünk magunkkal, merre menjünk?</p>
<p>Egymásután mindenki előadta a maga tervét. Utóljára az őrmester
állott elő a magáéval. Ebben nyugodtak meg egyelőre valamennyien.
<span class="pagenum"><a name="Page_239" id=
"Page_239">-239-</a></span></p>
<p>Holnapi napon, október hó 26-án esti nyolcz órakor lesz az
indulás. Nyolczra készen legyen mindenki. Teljes felszerelésben
minden huszár. Széna, zab annyi, a mennyit a ló elbir. Szegről,
pótlék-patkóról se feledkezzék meg senki. S minden kenyerét magával
hozza mindenki. Tarnopolon mennek keresztül. Ott vezet át a
legegyenesebb út nagy Magyarországba. Ott van a zászló is az
ezredes lakásán. Azt a zászlót magukkal kell vinniök. Hiszen szent
esküjök szállt az égbe, hogy azt a zászlót soha el nem hagyják. Azt
az esküt meg kell tartani.</p>
<p>Eskü!</p>
<p>Most is meg kell esküdni az öt bajtársnak egymás között.
Áhitatos lélekkel, komoly, férfias elszántsággal. Habár ez az eskü
ellenkeznék is a zászlóesküvel. De nem ellenkezhetik. Egy istenünk,
egy életünk, egy halálunk, egy hazánk, egyetlen édes szenvedő
nemzetünk. De minden életünk és halálunk imádott magyar fajunké!
Minden más eskü istentagadás, szentek káromlása, lélekkárhozat,
kegyetlen gonosztett.</p>
<p>Megesküdtek együtt, egyszerre mind az öten.</p>
<p>A pipát letették az asztalra. Letették a csákót is. Körbe álltak
s megfogták egymás kezét jobbról-balról. Herman János mondta az
eskü szavait, utána elmondta a többi.</p>
<p>– Mi hű bajtársak, Vilmos-huszárok, becsületes magyar legények,
esküszünk az igaz istenre, a magyarok istenére, hogy mi ez idegen
országból együtt, egyetértve, édes hazánkba visszatérünk, semmi
veszedelemtől <span class="pagenum"><a name="Page_240" id=
"Page_240">-240-</a></span> meg nem hátrálunk, senkinek
parancsolatára vagy kérésére meg nem tántorodunk, utolsó
leheletünkig haza igyekezünk, hogy életünket és vérünket édes
hazánk és nemzetünk javára hiven feláldozzuk. Jól tudjuk, hogy nagy
veszedelmek környékeznek bennünket, de azért eskünket megtartjuk,
bajtársainknak hű bajtársai leszünk s őket semmi nyomoruságukban el
nem hagyjuk, együtt küzdünk, együtt szenvedünk, együtt, egymásért
lészen utközi halálunk – a ki köztünk elgyengül, támogatjuk, – a ki
elmulik, eltemetjük, becsületes hirét, nevét hazavisszük. A ki
előttünk járó lészen, hiven követjük, a ki vezet, annak szót
fogadunk; kesergésre, panaszkodásra, mások kárhoztatására nem fakad
lelkünk. Ugy áldjon vagy verjen meg bennünket a mi istenünk, a hogy
eskünket igazán megtartjuk!</p>
<p>Azután a mikor bevégezték, még egyszer megszoritották egymás
jobbkezét. De már akkor nem szóltak, nem beszéltek.</p>
<p>Igy hangzott esküjök. Nem pap, nem tudós ember csinálta, nem
könyvből tanulták azt az esküszöveget. Csak az együgyü
huszárlélekből, de hazafi lélekből sarjadzott az. Csak Herman János
őrmester mondott később valamit.</p>
<p>– Hejh, bajtársak, sokszor esküdtem már a zászlóra, egyébre nem.
Minden esküm igaz eskü volt, de a mai volt a legigazibb.</p>
<p>A bajtársak szemeinek villogása volt a tanubizonyság, hogy ők is
igy vélekednek a maguk esküjéről. Pedig se pap, se feszület nem
volt náluk. Csak a mikor az <span class="pagenum"><a name=
"Page_241" id="Page_241">-241-</a></span> esküszózatot bevégezték,
sarkantyujok pengése mondta rá az áment.</p>
<p>Szegény huszárok, vajjon megtudjátok-e tartani szent
fogadástok?</p>
<p>Másnap, 26-án, délelőtt a szokásos naponkénti oktatást tartották
a szakaszvezetők. A katonai kincstár nagy lóólaiban volt az
oktatás. Mind az öt összeesküvő egy szakasznál jött össze.</p>
<p>Itt most az őrmester tartotta az oktatást.</p>
<p>– Fiaim, legények, bajtársaim! Tudjátok, hogy’ vagyunk. Ha nem
tudnátok, elmondom. A mi szép huszárezredünk felbomlik. Van is már
főtisztünk, nincs is. Senki se parancsol. Emlékeztek, hogy a
tavaszszal Szent György napja előtt már megkaptuk a rendeletet,
hogy haza megyünk édes hazánkba. Senki se tudja, miért nem történt
ez meg eddig. De most már nem lehet várni tovább. Az ezredes ur
svadronyja már Tarnopolból elindult. A mi türelmünknek is vége van
már. Mi is sokan, jó bajtársak, fogadást tettünk már a tegnapi
napon magunk között, hogy még ma mi is elindulunk. A ki közületek
velünk akar jönni, szivesen viszszük magunkkal!</p>
<p>A legénység zajosan kiáltott közbe:</p>
<p>– Mind elmegyünk mi is!</p>
<p>Az őrmester folytatta:</p>
<p>– Jól van, bajtársaim! Igazi magyar huszár nem is tehet másként.
Otthon is édes hazánkért harczolunk s zászlóeskünkben erre is
megesküdtünk. Azonban mégis gondoljátok meg jól. Mi senkinek nem
parancsolunk, <span class="pagenum"><a name="Page_242" id=
"Page_242">-242-</a></span> senkit nem kecsegtetünk, senkit arra,
hogy velünk jőjjön, rá nem beszélünk. Vessen számot mindenki saját
lelkiismeretével.</p>
<p>A legénység megint felkiáltott:</p>
<p>– Számot vetettünk! Megyünk!</p>
<p>Az őrmesternek még sok volt a mondanivalója.</p>
<p>– Bajtársak! A kik elmegyünk: nem lakodalomba megyünk, hanem
inségre, nyomoruságra, talán a halálba. Nem a vidám élet vár
bennünket, hanem az éhség, futás, gyötrődés, ha pedig elfognak az
uton: vas és akasztófa. Mert üldöznek bennünket éjjel-nappal,
hegyen-völgyön, vizen és szárazon. Mindaddig, mig édes hazánkba nem
érünk, a hol háboru lesz megint a sorsunk, vérontás a mindennapi
mulatságunk. Senki minket balsorsáért ne okozzon. Minden
bajtársunkat saját keserü elszántsága vezérelje.</p>
<p>De a legénység még most is lelkesen kiáltott:</p>
<p>– Készen vagyunk mindenre!</p>
<p>Az őrmesternek szivét elnyomta ez az elszántság. Egy köny
hullott ki a szeméből. Azért folytatta kemé nyen:</p>
<p>– Bajtársaim! A ki itt marad: az is megesküszik az élő istenre
és huszár-becsületére, hogy a mig mi el nem mentünk, utat nem
nyertünk, addig nem szól senkinek és néma marad, mint a sírhalom.
És megesküszik, hogy ha észreveszi, hogy az ittmaradottak közül
valaki áruló, azt nyomban agyonlövi. És szent fogadást tesz arra
is, hogy ha addig, mig mi felkészülünk, főtiszt jönne véletlenül
ide: azt hozzánk be nem <span class="pagenum"><a name="Page_243"
id="Page_243">-243-</a></span> ereszti, hanem az ajtóban agyonlövi
s akármit mondana: semmi szavát meg nem hallgatja. Csak istennek
hisz ezentul és saját szivének és hű bajtársának. Ha pedig a
főtiszt észrevétlenül mégis be találna lépni: életét el nem veszi,
hanem lerántja, megkötözi s egy nap, egy éjjel elzárja.</p>
<p>Egy-két huszár elnevette magát:</p>
<p>– Ez már nem nekünk szól őrmester uram, mert mi itt nem
maradunk.</p>
<p>Az őrmester igy végezte szavait.</p>
<p>– Most pedig legények, mielőtt megesküdnénk: kiadom a parancsot.
S a ki áldója van ennek a kajsza-bajsza világnak, azt lelkére vegye
mindenki, mert különben belétek üt a kacskaringós menykő, de
azonkivül magam is. Senki a mai szent napon a lénungját kezébe nem
kapja, hanem az ott marad a szakaszvezető bugyellárisában. Különben
akadhatna olyan gézenguz, kákabélü, furukihányta, semmire se való,
gyalogjáró kapczabetyár, a ki még ma is felöntene a garatra, még ma
is felkeresné a babáját, még ma is beleveszne a pálinkás zsidóba s
egy vagy más módon veszedelmet támasztana még ma is. De azért ma is
keményen sétáljon az utczán s a korcsmába be-benézzen minden
legény, mint a hogy’ lénung napján eddig szokta. Igy legyen, a mint
mondtam, legények, azt a dörgő, morgó, csikorgó mennyei seregét az
öreg apátoknak!</p>
<p>Furcsa szónoklat volt bizony ez! De az őrmester jól ismerte már
a huszárt, kiváltképen az öreg huszárt. Arra a szóra, a mely csupa
bölcseség és áhitatosság, <span class="pagenum"><a name="Page_244"
id="Page_244">-244-</a></span> nem ad az sokat. A mi a fődolog, a
maga nyelvén kell azt neki megmagyarázni.</p>
<p>A huszárok nagyot bólintottak erre a beszédre. Ez már igaz
mondás. Mert ámbátor a lénungjáról le nem mond valamennyi szentek
és megváltók kedvéért se s a babájának is szivesen megcsipné piros
pufók arczát még egyszer, de azért a mai napnak mégis nagy sora van
s egy napig már csak elvár, ha másként nem lehet.</p>
<p>– Most pedig esküszünk, bajtársaim!</p>
<p>A huszár egy esküt ismer: a zászló-esküt.</p>
<p>Ott van előtte a ragyogó zászló: a hősi vitézség jelvénye. Annyi
áldás rajta, annyi véres csatáról, annyi hősi diadalról tesz
tanubizonyságot. Ellenség kezébe nem került még soha, hulló vérével
megvédte azt a huszár. Nem is kerül soha, csak a mikor minden
huszár holtan fekszik már a csatamezőn. Diszben áll ki a huszár a
téren, harsogó zene üdvözli, fényes tisztikar áll előtte
főtisztekből, vezérekből. Istennek fölszentelt szolgája mondja az
eskü szavait előtte s a huszár mély, dörgő hangján mondja a
szavakat utána. Azután a vezér tart beszédet. Császárról,
királyról, istenről, hazáról és hősi vitézségről és a
huszárbecsületről beszél. S azután ujra felharsan a riadó zenehang
és a vezényszó. Fordulj! Indulj! Magyar huszár vagy, a hatalmas
istennek első katonája!</p>
<p>Csakhogy most nem volt diszszemle, nem volt harsogó zene, nem
voltak ott főtisztek, hadvezérek, nem volt ott a ragyogó zászló
sem.</p>
<p>Nem volt bámuló közönség. A diszes, tágas lóólnak <span class=
"pagenum"><a name="Page_245" id="Page_245">-245-</a></span> még az
ajtóit is bezárták. Csak egyik-másik ló forditotta vissza fejét a
jászol mellől s nézte az összeesküvőket. Nem értette, mit akar az ő
gazdája. A huszárlegényen se volt se dolmánya, se mentéje, s diszes
csákója. Szennyes vászonzubbonyban volt valamennyi, a hogy szokás,
a mikor a lóval bánik. Kitlinek nevezte azt a zubbonyt.</p>
<p>Kitliben esküt tenni!</p>
<p>Különös az. De különös volt az idők járása is. Más világ, más
ember, más sziv, lelkeknek más lángolása. Valami csodás, valami
szent és felséges káprázat az emberek lelkén. Elszántság, dacz,
bánatos harag, a hazának égő szerelme, angyalszivek boszuja –
leszámolni végre a háromszáz esztendős nemzeti fájdalmakért.</p>
<p>Letették az esküt. Letette mind a négy szakasz. Épen ugy, a hogy
Herman János szakasza. Nyugodtan ment azután ebédjére minden
legény. A szakaszvezetők is rendesen átvették a lénungot, csakhogy
nem osztották ki. Majd később. Holnap reggel, a mikor már menekülő
utjokban lesznek. Távol Zbaraztól és Tarnopoltól.</p>
<p>De nagy véletlen jött közbe, szinte fenyegető. Pontosan délben
megjött a kapitány. Uj kapitány a második századosi rangban. A
neve: Ermisch Frigyes. Származására rajnavidéki német vagy porosz.
Már régebben szolgált a huszároknál, de nem a Vilmosoknál. Valamit
tudott magyarul is.</p>
<p>Ez a kapitány délutáni 2 órára magához rendelte az összes
szakaszok altisztjeit. Természetesen megjelentek s a kapitány előtt
sorban felálltak. A jelenet részleteit <span class=
"pagenum"><a name="Page_246" id="Page_246">-246-</a></span>
különösen megtartotta emlékezetében Herman János. Ő a sor jobb
szárnyán állt a kapitány balkeze felől.</p>
<p>Szép beszédet tartott a kapitány.</p>
<p>Elmondta, hogy ő is hive a szabadságnak s a népek jólétének; ő
is szereti a magyarokat, ismeri is őket, kivált a huszárokat, a kik
őt, mint jó atyjukat, ugy szerették, ugy becsülték. Ő is lelkesül
azért, hogy a szép Magyarország boldog legyen s leküzdhesse
ellenségeit s mihelyt ő felsége a császár azt parancsolja, ő is
szivesen vonul be Magyarországra, hogy ott az oláhot, ráczot,
horvátot s a haza egyéb ellenségeit eltiporja.</p>
<p>A huszáraltisztek csak hallgattak. Némán, merev, kemény arczczal
néztek a kapitány szemei közé.</p>
<p>Ha a császár azt parancsolja! Jó reggelt, kapitány uram! Hogy’
adja a hátaslovát? Hiszen épen a császár parancsára öldöklik a
magyart s pusztitják országát. De már, vitéz kapitány uram, mi majd
csak hazamegyünk magunk, ha a császár nem parancsolja is. Sőt ha
ellenkezőt parancsol is.</p>
<p>Ha a kapitány jól megnézte volna az altisztek kemény arczát:
valami eféle gondolatot hamar leolvashatott volna az arczáról. De
hát ő nem nézte meg, hanem egyenesen oda fordult Herman
Jánoshoz:</p>
<p>– Adja kend kezét és becsületszavát, hogy ő felsége a császár
parancsa nélkül az ezredet el nem hagyja s Magyarországba vissza
nem megy.</p>
<p>Most akadt meg már Herman János!</p>
<p>A becsületszó nagy szó. Katonánál, huszárnál életnek és halálnak
szava. Tegnap este ötödmagával esküdött <span class=
"pagenum"><a name="Page_247" id="Page_247">-247-</a></span> hüséget
hazájának. Ma délelőtt a négy szakasz huszárral együtt. Szive,
lelke után ezt az esküt tartja. Élve-halva ezt az esküt meg nem
szegi. Hogy adhassa most becsületszavát a kapitánynak?</p>
<p>Könnyedén nem is adta.</p>
<p>– Vitéz kapitány uram, olyan világot élünk, a mikor senki nem
tudja, mit hoz a holnapi nap. A mikor senki se tudhatja: kinek
higyjen. Jellasich ma áruló, holnap dicső hadvezér. Előttünk
hirdették ki. Minden rend fölbomlott már. Ki parancsol, ki
engedelmeskedik, azt se tudjuk immár. A mi ezredünknek is egyik
százada itt, másika amott. Esküm köt engem, vitéz kapitány uram,
mire adjam én becsületszavam?</p>
<p>Derék legény is volt Herman János, de kissé ravasz is volt. Elég
bátor volt arra, hogy az első felhivásnak ellene szegüljön, de azt
mégis elhallgatta: melyik esküje köti őt. A régi e vagy a tegnapi
és mai?</p>
<p>De a kapitány elképedt az ellenszegülésre. Hiszen ez lázadás.
Annyi mintha fegyverrel támadta volna meg főtisztjét. Joga volna
nyomban agyonlőni azt az altisztet, mint a kutyát. Ilyen szörnyü
esetről még nem is hallott a kapitány a maga katonaéletében…</p>
<p>Szerencsére, fékezhetlen dühvel és haraggal lett tele minden
csepp vére. Odaállt az őrmester elé. Odahajolt hozzá. Orra majdnem
az őrmester orrába ütődött. Kardját verte a padlóhoz s orditott,
mint behemóth.</p>
<p>– Kend kutya lázadó! Kendet tüstént nyakig vasba veretem s
Tarnopolba hurczoltatom. Kendet a lengyelek felbujtották vagy
Magyarországból kapott levelet. Mi? <span class="pagenum"><a name=
"Page_248" id="Page_248">-248-</a></span></p>
<p>Odatartotta kinyujtott tenyerét az őrmester elé.</p>
<p>– Adja kend nyomban a kezét és becsületszavát?</p>
<p>Az őrmester eszén járt.</p>
<p>Belecsapott a kapitány tenyerébe s megrázta azt istenesen.</p>
<p>– Katonai becsületszavamra kijelentem, hogy se lengyelek engem
fel nem bujtottak, se Magyarországból levelet nem kaptam három
hónap óta.</p>
<p>Ermisch Frigyes vitéz kapitány ur rögtön magához tért s büszkén
nézett végig az altiszteken.</p>
<p>– No, lám! Ugy-e?</p>
<p>Az altisztek előtt csak ugy tündöklött a kapitány sikere és
hatalma! Pedig Herman János kissé megint ravaszkodott. Mert abban
csakugyan igaza volt, hogy lengyel őt fel nem bujtotta s a hazából
hivó levelet nem kapott.</p>
<p>Noha ily módon szerencsésen megmenekült a faggatástól: mégis sok
gyötrelmet okozott neki ez a jelenet. Sohase hányta szemére senki,
de ő jól érezte, hogy nem volt őszinte, nem volt igazán egyenes.
Tizedik esztendeje szolgált már az ezrednél. Természetében is ott
volt, de tiz év alatt meg is tanulta, mi a becsület. Ösztöne
örökösen zajongott, hogy őszinteség nélkül nincs igazi becsület.
Szerencséjére a napok és éjszakák izgalmaiban ösztöne
elcsillapodott. De még élemedett korában, husz év mulva is,
elpirult, a mikor erre a jelenetre gondolt.</p>
<p>Szegény fiu, te nem tudtál volna a királynak jó tanácsadója
lenni.</p>
<p>Ermisch kapitány a nagy diadal után nyomban szomszédjához
<span class="pagenum"><a name="Page_249" id=
"Page_249">-249-</a></span> fordult. Ez valami Gojnár nevü altiszt
volt. Készen árulóvá lenni, mindent nagyhirtelen elmondani. Azt is,
a mi történt a lóólban s azt is, a mit esti nyolcz órára terveztek.
A mint a kapitány hozzászól, jobb kezét odavágta a mellére s kemény
hangon felkiáltott:</p>
<p>– Vitéz kapitány ur, jelentem alázatosan, én mindent elmondok, a
mi a szivemen van!</p>
<p>No, most mindjárt lecsap a menykő!</p>
<p>De nem csapott le. A kapitány látta, hogy még nagy csomó altiszt
áll előtte. Hát ő valamennyinek a szónoklatát végighallgassa? Mikor
lesz ennek vége? Igazi katona ugy se szereti a sok beszédet. Még a
magáét se, hát még a másét!</p>
<p>Rácsapott az árulkodó altiszt vállára.</p>
<p>– Derék legény kend. Különös gondom lesz kendre!</p>
<p>Nyomban elfordult tőle s a hitszegő Gojnárnak nem volt alkalma
titkát kitárni.</p>
<p>Hát a szász pap kölyke, a Kossuth-gyülölő őrmester, a ki ott
állott a balszárnyon szélről!</p>
<p>Verte a mellét, hogy ő igaz hive a császárnak.</p>
<p>Erre már nem volt kiváncsi sem a kapitány, se a többi altiszt.
Ezt ugy is jól tudta mindenki.</p>
<p>A fenyegető véletlen igy ért véget. De a vezetők aggodalma
tovább tartott.</p>
<p>Az udvaron állt már az egész század, várta a lénungot. Herman
János és társai attól féltek, hogy a kapitány az egész századot is
vallatóra fogja. Ez esetben halomra dől minden. Akadt volna egész
sereg legény, a ki megvall mindent. A huszár előtt rettentő hatalom
<span class="pagenum"><a name="Page_250" id=
"Page_250">-250-</a></span> a kapitány. A kapitány az uristen. Még
annál is több: a császár helytartója. A mit a kapitány parancsol:
az a szentirás.</p>
<p>Csakhogy a kapitány semmi különös dolgot nem parancsolt.</p>
<p>Sőt nekem az a gyanum, hogy ez a kapitány nem ostoba ember volt,
hanem jó ember. Németországi igazi német, nem afféle osztrák.
Rajnavidéki hazájában megismerte s megszerette a népek szabadságát.
Csaknem mindenből, a mit tett vagy mulasztott, az tünik ki, mintha
tudta volna s jó szivvel látta volna: mit akarnak a huszárok. Hadd
menjenek isten nevében arra dél felé orvul megrohant hazájuk
védelmére.</p>
<p>Napiparancsa abból állt: mai naptól kezdve ő veszi át a század
vezetését, – a lénungot megkapja minden legény; – a ki fogságban
van, kiereszti; – elődje a század pénzéből megtakaritott hetven
ezüst forintot, azt ő nyomban a legénység közt jutalmul
kiosztja.</p>
<p>Ez kell a huszárnak. Hetven forint nagy pénz. Minden legényre
majdnem harmincz pengő krajczár. Hiszen ez tiz napi lénung! Hol
lesz a huszár már tiz nap mulva! Ugy se volt pénze. Arra pedig el
voltak szánva, hogy utközben nem harácsolnak, hanem a mig győzik:
készpénzzel és becsülettel megfizetnek mindent.</p>
<p>Jó az isten. <span class="pagenum"><a name="Page_251" id=
"Page_251">-251-</a></span></p>
<h3>II.</h3>
<p class="summary">(Indulnak hazafelé. – A zarubinczei izenet. –
Zsurmay kapitány. – A lengyelek bucsuja. – Az első állomás. – A
borkii gátszakadás. – Herman őrmestert meg akarják ölni. – A
trembovlai huszárok. – A lengyel önkénytes. – A czorkovi eset. –
Miért haragszik a paraszt? – Átkelés a Nyisztra vizén.)</p>
<p>Most már nem sok idő volt hátra az indulásig. Csak izenetet
vártak még Zarubinczéből.</p>
<p>Kis falu ez, Zbaraztól alig öt kilométernyire. Valami ujabb
keletü nemzetőrség volt ekkor Gácsországban és Zarubinczében lakott
a nemzetőri kapitány. Derék lengyel nemes, előkelő földesur, a
magyar barátságnak s a népek szabadságának rajongó hive. Napok óta
biztatta már ő is a huszárokat a hazamenetelre. Az összeesküvő
altisztek korán reggel kiküldtek hozzá egy huszárt, hogy adjon
nekik biztos kalauzt, a ki elvezesse a huszárokat a Kárpátokig és
küldjön attól néhány száz forintot is. Pénz nélkül, kalauz nélkül
vészbe, nyomorba, halálba mennek.</p>
<p>Tőle várták az izenetet, a pénzt, a kalauzt. Esteledni kezdett
már s még mindig nem volt itt, a mit vártak.</p>
<p>Október 26-án korán alkonyodik. Hat órakor már teljes sötétség.
Herman Jánosnak nem volt maradása. Összejárta mind a négy szakaszt.
Nem lesz-e baj? Nem bomlik-e meg az egész terv? Nem volt-e
áruló?</p>
<p>Nem vett észre semmi gyanusat. A huszárok is ettek, lovaik is
abrakoltak, minden kéz munkában. Minden készség málházva,
csomagolva. Nyolcz órakor kellett indulni. Egy negyed órával előbb
minden huszár a <span class="pagenum"><a name="Page_252" id=
"Page_252">-252-</a></span> lován, indulásra készen. Egészben 130
huszár s 17 vezetékló.</p>
<p>Most már nem féltek senkitől és semmitől. Herman János adta ki a
vezényszót.</p>
<p>– A kapitány ur lakására! Indulj!</p>
<p>A század odament a kapitány lakására. A kapitány nem volt
otthon. A városi társaskörbe ment vacsorára, ismerkedni és
udvarolni. Csak katonaszolgája volt otthon. Nyavalyás osztrák fiu,
majd a nyavalya törte ki, a mikor a raktár kulcsát oda kellett
adnia.</p>
<p>Kiszedték az éles töltéseket. Herman maga osztotta ki a
legénység között. Egy csomó legénynek rongyos volt a csizmája,
mindegyik kapott uj csizmát. Uj dolmány, mente és nadrág is volt a
raktárban, a huszárság szennyes, rongyos, de azért az uj ruhát nem
vették ki.</p>
<p>Miért?</p>
<p>Mert az a másé, az osztrák kincstáré, a császáré!</p>
<p>Óh, együgyü magyar huszár! Bizonyára nem jutott eszedbe, hogy az
a más mennyit rabolt, mennyit fosztogatott a te szegény nemzetedtől
háromszáz év óta! Az a csoda, hogy meztelen bőröd megmaradt. S te
még most sem akarod, most sem mered az uj dolmányt magadra
ölteni!</p>
<p>Vigyázz! Fordulj! Indulj! Neki a sötétségnek, neki a nagy
bizonytalannak!</p>
<p>A lovak alig tesznek néhány lépést: megállásra ad jelt a
trombitaszó.</p>
<p>– Mi történt?</p>
<p>A gondviselés mérhetetlen jósága beleszólt a játékba.
<span class="pagenum"><a name="Page_253" id=
"Page_253">-253-</a></span> Azok a szegény huszárlegények
elindultak volna pénz nélkül, vezető nélkül, főtiszt nélkül, térkép
nélkül, az utak, lesek, veszedelmek ismerete nélkül, Tarnopol felé,
háromszáz kilométernyi utra, nagy Magyarországba. De megjött a
zarubinczei izenet.</p>
<p>Herman János lovagolt az oszlop szélén. Szemközt jön vele uri
kocsi a sötétben. A mint a huszárok elé ér, megáll. A kocsiban
fölemelkedik valaki s hangosan a huszárok felé szól:</p>
<p>– Vilmos huszárok! Én vagyok a zarubinczei izenet.</p>
<p>Herman János s altiszttársai leszállnak a lóról s a kocsi mellé
állanak meghallgatni az izenetet. Fontos és érdekes az!</p>
<p>Volt a Vilmos-huszároknál egy lengyel származásu hadnagy, daliás
termet, lelkes fiu, nemzetünk lángoló hive. Függetlenségi harczunk
történetében Zsurmay a neve. Eredeti lengyel családi neve Surmacki
volt, keresztneve Leopold. Mint hadnagy épen 1848-ban vált meg az
ezredtől, mert a tavasz elején nyugalomba vonult. A márcziusi
dolgok után nem volt kedve többé az osztrák császárt szolgálni.
Nálunk leginkább Bem oldalánál harczolt Erdélyben, Zsurmay Leopold
néven ismerte csak a honvédhadsereg. Kitünő tiszt lett belőle, ha
jól emlékszem ezredes. Októberben épen Zbaraz körül
tartózkodott.</p>
<p>A zarubinczei nemzetőrkapitány igenis el volt határozva, hogy
vezetőt is, pénzt is küld a huszároknak, de csak akkor, ha már ezek
valósággal elindulnak. Elhatározásuk erejében ugyan nem
kételkedett, de gondolt <span class="pagenum"><a name="Page_254"
id="Page_254">-254-</a></span> arra az ezer meg ezer akadályra,
mely esetleg fölmerülhet s mely a szándékot dugába dönti. Az utolsó
pillanatra tartotta fenn tehát a segitséget. Hiszen kudarcz esetén
ő is nagy bajba kerülhetett volna.</p>
<p>Zsurmay az alkonyat sötétsége alatt már bement Zbarazba
kocsijával. Megvárta, mig a huszárok lóra ülnek. Megvárta, mig a
kapitánynál elvégzik dolgukat s a raktárból a szükséges dolgokat
magukhoz veszik. De előállt akkor, a mikor már változhatatlan
bizonysággal az elindulás hazafelé megtörtént.</p>
<p>– Hozzátok jöttem, Vilmos-huszárok s megyek veletek hazátokba.
Karom, kardom, vérem és életem a tiétek és hazátoké. Ismerlek
benneteket, szolgáltam köztetek. Van pénzem, térképem, elszánt
akaratom számotokra, az utakat tudom és megtalálom. De csak ugy, ha
biztok bennem, ha én leszek a század parancsnoka.</p>
<p>Ez volt a zarubinczei üzenet, a hogy Zsurmay tolmácsolta.</p>
<p>Az altisztek alig egy-két pillanatig tanácskoztak. Herman
őrmester kimondta az itéletet:</p>
<p>– Legyen hát vitéz kapitány uram a mi vezérünk. A magyarok
Istene hozta mihozzánk!</p>
<p>Zsurmay csak ennyit felelt:</p>
<p>– Lovat, nyerget!</p>
<p>S a mint lovára ült, kirántotta kardját s huszárai élére
állt.</p>
<p>– Utánam!</p>
<p>Azt hitték a jó huszárfiuk, hogy majd ők az éjnek sötétségében
titokban, észrevétlen osonnak ki Zbarazból. <span class=
"pagenum"><a name="Page_255" id="Page_255">-255-</a></span> Nem
lehet ám az! Lengyel lakja azt a várost, a kinek szive eltiprott
honáért örökké vérzik, mint az istenanya szive keresztre feszitett
szent fiáért. A lengyel jól tudta már, hogy a magyar hazamegy
nemzete szabadságát megvédeni. Előbb tudta, mint maga a huszár. S a
mikor a század megindult, egyszerre világos lett minden ablak,
fényes lett az egész utcza; néppel, tömeggel, sokasággal tele lett
a házak eleje; – aggok, kicsinyek, férfiak és nők és ragyogó szüzek
pirult arczczal éltették a huszárt s a hős magyar nemzetet, a ki
fegyvert fogott szabadságáért.</p>
<p>– Isten áldása legyen veletek. Legyen utazástok boldog,
győzelmetek bizonyos. Miért nem mehetünk mi is veletek? Ha mikor
diadalmaskodtok: el ne feledjétek Lengyelországot.</p>
<p>Zsurmay minden szót jól értett. Kemény arczán végig csurgott
könyje. De mintha a huszárok szivét is megérintette volna a
földindulás.</p>
<p>– Isten hozzád Lengyelország, nem látunk mi már téged többé!</p>
<p>Oszlopban ment a huszár, csak léptetve a kivilágitott városon
keresztül. Mikor már kiért a városból, még akkor is hallotta, a
mint utána zugott a két nemzet testvéri dala:</p>
<div class="poem">
<div class="stanza"><span class="i0">Polak z Wenger<br /></span>
<span class="i0">Dva bratanski<br /></span> <span class="i0">Ido
sablye,<br /></span> <span class="i0">Ido
sklanki.<br /></span></div>
</div>
<p>De a huszár is mély hangon dalolta a maga nyelvén: <span class=
"pagenum"><a name="Page_256" id="Page_256">-256-</a></span></p>
<div class="poem">
<div class="stanza"><span class="i0">A lengyel és
magyar<br /></span> <span class="i0">Együtt két jó
barát,<br /></span> <span class="i0">Egymásért emeli<br /></span>
<span class="i0">Kardját és poharát.<br /></span></div>
</div>
<p>Hajh, szomoru és mégis dicső kor, a mikor az elnyomott nemzetek
édes testvér gyanánt szerették egymást. A lecsillapodott város mint
az erdőzúgást, ugy hallotta a huszárok énekét a távolból, a sötét
éjszakából.</p>
<p>Igy hagyta el a Vilmos-huszár Zbaraz városát 1848-ik év október
26-án esti nyolcz órakor. Csak a mikor jó messze kiért már, akkor
kezdte rendezni, tarsolyába és kápájába elrakni a sok lengyel
kalbászt és mézeskalácsot és rozsliszt-pereczet, melylyel a népség
az utczákon át nagy szivességgel elhalmozta.</p>
<p>De Zsurmay nem a tarnopoli uton vezette századát. Az a katonai
főút sokszorosan veszélyes lett volna. A város vége felé balra,
mellékutczába vezényelt s onnan mellékútra Zarudzie felé. Meg is
magyarázta altisztjeinek rögtön. A főuton okvetlenül útjukat állják
s el is fogják őket. Ő ezért az orosz határszél mentében Bukovina
felé mellékutakon akar haladni, igy biztosnak tartja a
menekülést.</p>
<p>Négy jó legényt elvesztettek e miatt a menekülők. Hárman őrszem
gyanánt álltak messze kint a tarnopoli uton s egyet utánok küldtek
ordináncznak, a mikor még Zsurmay nem jelentkezett. Ez utolsó neve
Hegedüs volt. Derék fiu, nagyon szerették. Ez a négy huszár többé
nem is csatlakozhatott a menekülőkhöz. <span class=
"pagenum"><a name="Page_257" id="Page_257">-257-</a></span></p>
<p>Az első állomás Czernietov-Mazoviecki volt, kisded falu, jó 12
kilométernyire. Nem nagy távolság, a lovak is jó erőben, a
legénység is jó kedvvel, nem is kellett volna megállani. De
másrészt jó ok volt rá.</p>
<p>Az uraság várta itt a huszárokat. Zsurmay kijelentette, hogy
neki be kell menni az urasághoz, de benne ne kételkedjenek,
kisérjék őt oda. Herman János hatodmagával odakisérte. A kastély
kivül volt a falun, termei kivilágitva fényesen s tele uri
vendéggel, tündöklő szépségü asszonyokkal. Esti tiz óra tájban volt
az idő.</p>
<p>A huszárokat nagyon szivesen fogadták, kivált mikor értésükre
esett, hogy felsőbb parancs nélkül mennek Magyarországba. A
gazdasági udvarban a legénységet is ellátták itallal s
harapnivalóval, a lovakat is hevenyészett abrakkal. De nem ez volt
a fődolog, hanem az, hogy Zsurmay kapott itt egy jó rendben
kidolgozott utirendet, melyen a nappali és éjjeli állomások meg
voltak jegyezve s az uton talált összes lengyel urak megnevezve.
Ezek fogják ellátni a huszárokat, ezek jegyzik föl az ellátás
költségeit. A költségeket majdan a diadalmas Magyarország fogja
annak idején megtériteni. A becsület dolga ez.</p>
<p>Bizony a becsület dolga ez! Derék, jó lengyel barátaink rég
aluszszátok már az örök álmot s várakozástok még mindig nem
teljesülhetett. Porrá, hamuvá váltak már a huszárok is. Alig élhet
közülök egy-kettő. De azért mi most is esennen várjuk, hogy nemes
adósságunkat valamikor, minél előbb leróhassuk. <span class=
"pagenum"><a name="Page_258" id="Page_258">-258-</a></span></p>
<p>Egy órai pihenés után tovább mentek. Esős ősz járt, az utak fel
voltak ázva, felfakadozva. A ló csülökig dagasztott a sárban. De
menni kellett. Tarnopol közelében voltak, innen távozni kellett
minél előbb.</p>
<p>Utjuk mellett nagy tekergéssel folyik a Gniezna patakja. Jókora
folyó, mint nálunk a Hernád. Vize most kissé fel volt duzzadva.
Borki fölött mesterséges halastó van, ennek gátján jó időben út
vezet s ez útra tévedtek a huszárok. Ám a gát fel volt ázva,
omlott, süppedt a lovak lába alatt, néhány ló le is fordult a
gátról, bele is sülyedt a sárba, az őszi habarékba.</p>
<p>Egy embert és egy lovat se volt szabad elveszteni. Kimentettek,
kihuztak minden lovat.</p>
<p>Éjfél volt az idő, felhős ég, kevés világosság. Keservesen
jutottak el a zúgóig, a csapógátig. S a mikor oda jutottak: nagy
riadalmukra akkor vették észre, hogy a csapógát dobogója nincs meg,
elvitte a viz, vagy elvitték ellenséges kezek.</p>
<p>Most mit csináljanak?</p>
<p>Visszafordulni majdnem lehetetlen. A csapógáton kell
átmenni.</p>
<p>A borki éjjeli őr segitségükre volt. Maga is egykor katonaviselt
derék lengyel. Ő megmutatott a faluban valahol egy csürön egy
óriási kaput, hozzák el a huszárok, keresztül teszik a zúgónak
árkán, jó lesz hidnak.</p>
<p>Igy történt. Valami tizenöt vagy husz ló Zsurmayval együtt át is
ment rajta. Ijedezve, toporzékolva, de <span class=
"pagenum"><a name="Page_259" id="Page_259">-259-</a></span> mégis
átment. Hanem a többi ló át nem ment az apostolok kedvéért se. Az
éjszaka sötét, az út sötét, a kapu világos, a ló el nem tudta
gondolni, miféle bolondságba viszik, megbokrosodott, nem ment.</p>
<p>Herman János leszállt a lováról s kantáron fogta a huszár lovát.
A huszárt nem engedte leszállni, fogja a kantárt s használja
sarkantyuját. Erős legény volt, 26 éves, zablatövön fejénél fogva
huzta a lovat. Hátul pedig az éjeli őr dolgozott. Alabárdjának
vastag, hosszu nyelét elvégre összetörte a lovak hátán.
Képzelhetlen vesződséggel csak igy lehetett a lovakat egyenkint
átvonszolni.</p>
<p>Vagy nyolczvan huszár átkerült már, de még mindig túl volt a
csapógáton ötven. Éjfél rég elmult már, hajnali két óra körül járt
az idő. Zsurmay elgondolta, hogy a nagy hajszának nagy zaja van.
Fele falu már fölébredt s ott volt, ott bámészkodott a gáton.
Tarnopol alig tiz kilométer nyugat felé. Tarnopolba Zbarazból is
eljuthatott már a szökés hire. Ott nagy helyőrség van, üldözésre
küldhetnek ki lovas századokat. Elhatározta, hogy a 80 huszárral
megindul s a túl rekedt 50 huszárt sorsára hagyja. Egy huszárt oda
küldött Herman Jánoshoz s közölte vele e szándékát.</p>
<p>Herman testben-lélekben ki volt már merülve. Szakadt róla az
izzadtság, alig lihegett az órákon át tartott erőfeszitéstől, inai
már elkezdték az ernyedést. El is volt keseredve. S ime, azt
hallja, hagyjuk el ötven bajtársunkat.</p>
<p>Odaszól nagy lélekzetvétel után a huszárhoz: <span class=
"pagenum"><a name="Page_260" id="Page_260">-260-</a></span></p>
<p>– Hát te mit csinálnál?</p>
<p>A huszár neve volt Böszörményi Dani. Ő is altiszt. Egykor
sárospataki diák, kemény fiu, mint a tűzkő. Igaz, jó, benső
barátság kötötte Hermanhoz. Azt felelte:</p>
<p>– Én, Jancsi, a bajtársaimat el nem hagyom, ha megnyuz is a
kapitány ur.</p>
<p>– Én se, Dani. Eredj oda az emberekhez, a hol a kapitány ur áll.
A kapitány urnak ne szólj semmit, hanem vedd elő a pisztolyodot,
huzd fel a sárkányát s kiáltsd ki hangosan, hogy a kapitány ur is
hallja, hogy a ki előbb megindul, semmint minden bajtársunk
megmenekül, azt agyonlövöd, mint a kutyát. S kiáltsd ki azt is,
hogy ezt én parancsolom.</p>
<p>Ugy történt. Egy huszár se mozdult meg, mig az utolsó is át nem
jött a kapuhidon.</p>
<p>Hajnali három órakor lett vége az iszonyu vesződségnek. Herman
Jánost két huszárnak kellett tartani, hogy a képzelhetlen
fáradtságtól el ne essék és a puha sárba el ne feküdjék. Jártányi
ereje nem volt, lovára se tudott felülni. Husz év mulva is azt irta
Jókaihoz küldött rövid emlékiratába e jelenetről:</p>
<p>»Ha valaha isten ellen vétettem, most leróttam, mert olyan
dolgot végeztem el, a melyet elgondolni se lehet.«</p>
<p>Elvégre feltették lovára s a nyeregben meg tudott ülni. Ereje is
lassankint visszatért. A reggeli hüvös őszi szellő már teljes
erejében találta. Hiába, a fiatal kornak varázsló képessége
van.</p>
<p>Ezután nagy utat tettek egyfolytában világos reggelig. De csak
léptetve. Az út rossz, a lovak erejét kimélni <span class=
"pagenum"><a name="Page_261" id="Page_261">-261-</a></span> kellett
oly időre, a mikor a gyorsaságra lesz szükség. Az út mindenütt a
Gniezna partján vezetett.</p>
<p>Reggel Smolanka táján nagy nemesi vagy grófi kastélyhoz
jutottak. Az utirend szerint itt jóbarát várta őket, ide hát
betértek. Minden huszárnak volt elég zabja, a legtöbbnek szénája
is. Megetettek. S a legénység is reggelizett és pálinkázott.</p>
<p>Itt egy 15–16 éves uri rendbeli fiu jött hozzájuk. Lelkes arcz,
tüzes szemek, lángoló lélek. Ott őgyelgett a huszárok közt s a
régiekkel, a kik már megtanulták a lengyel szót, beszélgetett.
Elkérdezgette: hova mennek, ki küldi és ki hivja őket, mit
akarnak?</p>
<p>Egyik öreg huszár szóba állt vele.</p>
<p>– Senki se küld minket urfi, nem is hi minket senki, csak a
haza. Tele van osztrákkal az országunk, csak azokat akarjuk egy
kissé agyonverni.</p>
<p>Nagyot sóhajtott a fiu.</p>
<p>– Hejh magyar vitézek, én is szivesen elmennék veletek, ha
lovat, fegyvert adnátok kezembe!</p>
<p>– Hiszen ha csak az kell!</p>
<p>Az öreg huszár jelentette Herman őrmesternek s ez Zsurmaynak. A
derét fiut bevették huszárnak. Pénze volt elég. Jó katona lett
belőle. A veszedelmes utat könnyü lélekkel tette meg a huszárokkal.
A halálos órákban nem siránkozott édes anyja után. Ő is Bem
közelébe került Erdélybe. Nevét az őrmester elfeledte.</p>
<p>Tovább mentek.</p>
<p>Ha a Gniezna partján maradnak; egyenesen Trembovlába jutnak.
Ebből baj lehetett volna. Skomorochynál <span class=
"pagenum"><a name="Page_262" id="Page_262">-262-</a></span> tehát
letértek az utról Iwanowka felé. Délután négy órakor értek ide s
jól látták jobbkézről nyugat felé Trembovlát a völgyben valami
nyolcz-kilencz kilométernyire. Bár a nap már nyugvóra kezdett
fordulni, Trembovla tornyai oda fénylettek hozzájuk. Itt is sok jó
bajtársuknak kellett volna lenni.</p>
<p>Éjszakára egy nagy faluba értek s a falu közepén levő nagy
korcsma udvarán helyezkedtek le.</p>
<p>Huszonnégy óra óta voltak utban. A mult éjjel semmit se aludtak.
Egész nap keveset pihentek. A halastó gátjánál sok erőt vesztettek.
Mégis nagyobb utat végeztek hatvan kilométernél.</p>
<p>De legényen, lovon meg is látszott. A ló nem szokta meg ezt.
Huszonnégy óráig hosszu uton hurczolni lovasát s egész terhét, nem
a közkatona lovának való. Sok ló nem evett s alig ivott valamit.
Alig várta, hogy nyergét levegyék, csak elfeküdt oly gyorsan,
mintha leroskadt volna.</p>
<p>A legénység is fáradt volt kegyetlenül. Huszonnégy óra óta nem
aludt, folyton lóháton vagy a lovat kantáron vezetve gyalogszerrel.
Sok legénynek se ital, se étel nem kellett. Csak letette fejét a
lova mellett nyergére s aludt, mint a kősó.</p>
<p>Itt azonban mégis uj erőhöz jutottak.</p>
<p>A földesur nyomban fölkereste a századot s az egész legénység
számára húst főzetett és süttetett. Kenyere ugy is volt, de azt is
kaptak. Esti tiz óra tájban hatalmas lakmározást csapott a huszár.
A lovak is megdörzsölve s kissé pihenve, vigan kezdték ropogtatni
<span class="pagenum"><a name="Page_263" id=
"Page_263">-263-</a></span> a takarmányt és az abrakot. A lovak
száma azonban kisebb lett. Hármat az útban el kellett hagyni.
Kettőt Zsurmay és a lengyel urfi ült meg. A vezetékló tehát
tizenkettőre olvadt le.</p>
<p>Az őrmesternek, Herman Jánosnak itt komoly esete támadt.</p>
<p>Délután egy útszéli csárdánál itattak. Volt egy közhuszár, félig
magyar, félig tót, mogorva sunyi legény. Beült a csárdába s
kijelentette, hogy ő most már innen az istennek se megy tovább. Ő
nem megy neki a veszedelemnek, hanem belovagol Trembovlába s
jelentkezik ujra az ezrednél.</p>
<p>A ki ezt cselekszi: egyuttal áruló is lesz.</p>
<p>Az őrmester megfogta a két fülét s megrázta kegyetlenül, mint
Krisztus a vargát.</p>
<p>– Vagy hű maradsz vagy meghalsz!</p>
<p>A legény megadta magát, elcsillapodott, megigérte, hogy ezentul
szófogadó lesz.</p>
<p>De alattomos természete nem változott. Az egész uton estélig
senkihez se szólt. Látszott rajta, gonosz indulata még mindig tart
s boszun töri fejét. Egy-két huszár figyelemmel kisérte.</p>
<p>Ez volt a szerencse.</p>
<p>Az őrmester aludt, mint egy darab fa. Ő dolgozott a gáton
legtöbbet, ő volt kifáradva legjobban, neki kellett a pihenés
leginkább.</p>
<p>A sunyi legény fölkelt fektéből, pisztolyát kivette a
nyeregkápából s ment az őrmesterhez. Alvása közben agyon akarta
lőni az őrmestert. <span class="pagenum"><a name="Page_264" id=
"Page_264">-264-</a></span></p>
<p>De a két szemes huszár utána. Kezét elkapták, pisztolyát
kicsavarták s egy ajtószár rekeszvasához odakötözték.</p>
<p>Zsurmay bent volt az uraságnál, az őrmestert keltették hát föl
törvényt látni az orgyilkos fölött.</p>
<p>Egy-két altisztből, egy-két közhuszárból állt a hevenyészett
biróság. A tárgyalás alig tartott három perczig. Tetten is érték,
be is vallotta gyilkos szándékát, a büntetés: halál. Példa
kellett.</p>
<p>Belátta a sunyi legény is: ez az igazság. Nem is igen
nyugtalankodott, mikor az udvaron a kút mellé állitották, hogy ott
agyonlőjjék. De akkor előállott maga az őrmester s igy szólt:</p>
<p>– Bajtársak, megérdemelné a nyomorult a halált. De kegyelmezzünk
meg neki. Kitaszitjuk magunk közül, hadd menjen neki a világnak.
Rongy életét ne pusztitsuk el. Minek az nekünk?</p>
<p>A bajtársak belenyugodtak.</p>
<p>Az orgyilkost kikötötték a kúthoz s ott volt reggelig,
indulásig. Könyörgött, istenkedett, égre-földre esküdözött, hogy
szánja-bánja vétkét, jó bajtárs marad ezentul, de már többé nem
hittek neki.</p>
<p>Reggel a huszár-gunyát le kellett tennie. Pőrén, gyalog, ló
nélkül, fegyver nélkül kikergették a faluvégre. Mehetett
Trembovlába. Hirt róla ezentul nem hallottak.</p>
<p>Reggel még sötét volt, a mikor elindult a század. Jó előre az
előörsök, jó hátra a hátvéd.</p>
<p>Egyszer csak előre rugtat a hátvéd és jelenti, hogy <span class=
"pagenum"><a name="Page_265" id="Page_265">-265-</a></span>
trombitaszót hall mögötte az uton. A ködben, sötétben nem tudja,
miféle csapat, de lovasságnak kell lenni.</p>
<p>Zsurmay megállitja a századot és csatasorba rohamra fejleszti.
Herman őrmester hat erős legénynyel visszafordul kikémlelni az
ismeretlen csapat erejét és mivoltát.</p>
<p>Csakhamar megközeliti s meglátja a csapatot. Lovasság jön, de a
ködben nem látja jól, miféle. Rájuk kiált, de a csapat nem felel,
csak jön. Vagy ötven lépés távolságból még egyszer rájuk kiált:</p>
<p>– Megállj, vagy lövetek. Ki vagy?</p>
<p>Erre a szóra csak jön ám vissza a hang, a ködből:</p>
<p>– Jó reggelt, Herman bajtárs!</p>
<p>Bizony Rácz Pista őrmester volt az, a ki jött Trembovlából, a
Vilmos-huszárok ottani századából. Gyenge félszázaddal, épen 45-öd
magával indult el épen azzal a szándékkal és igyekezettel, miként a
zbarazi huszárok. Csodálatos véletlenség volt találkozásuk.</p>
<p>Csakhogy a trembovlaiak valahogy fehér köpenyegre tettek szert.
Bizonyos távolságból svalizséroknak lehetett tartani. De azért
kölcsönösen nagy volt az öröm a találkozás fölött. Csakhamar
megizleltek minden kulacsot s kicseréltek minden pipát. Csak
Zsurmay nem örült.</p>
<p>– Eddig is sokan voltunk. Eddig is sok baj volt, még több lesz
ezután!</p>
<p>Már ebben nem hallgattak rá a huszárok.</p>
<p>Igy került össze a 175 huszár, a melyről szól ez a történet.
Sorsuk ezentul egyenlő.</p>
<p>Délután Czortkovba értek. Jókora város ez, a Szeret folyik
keresztül rajta sokféle kanyargással. Itt nem <span class=
"pagenum"><a name="Page_266" id="Page_266">-266-</a></span> volt
szándékuk megállni s mégis megszaporodtak egy önkénytes
lovaggal.</p>
<p>Épen a város közepén lovagoltak a folyó balpartján. Szemközt a
jobbparton látnak egy előkelő ifju lengyelt, a mint
felszerszámozott, felnyergelt lovára akar ülni. Oldalán kard,
övében pisztolyok, lengyel süvegén kócsag, jó meleg dolmány
vállain. Daliás alak.</p>
<p>De könnyedén nem tud felülni. Körülötte családjának tagjai.
Apja, anyja, testvérei, gyönyörü leánykák és fiuk. A lovat is
fogják. Az apa mordiáz, az anya sir, a leánykák fejük felett
összekulcsolt kézzel könyörögnek, könyjük hull, mint a
záporeső.</p>
<p>– Ne hagyj itt bennünket. Ne menj el. Sohase látunk többé!</p>
<p>– Megyek harczolni a magyarokért.</p>
<p>Lerázta magáról siró rokonságát, felpattant lovára s nyargalt ki
a folyó partjára. A legközelebbi hidnál Zsurmaynál jelentkezett s a
huszárokhoz csatlakozott.</p>
<p>A neve Maklovszky volt. Csatában bátor, jó katona. A lengyel
légiónak volt egyik jeles tagja. Végigküzdötte egész függetlenségi
harczunkat. Az őrmester Lugoson találkozott vele utoljára. Menekült
Törökország felé. Él-e még vajjon? Ősz fürtökkel, rokkant
öregséggel emlékezik-e még a Vilmos-huszárokra? Visszajutott-e még
egyszer szülőföldére? Megölelhette-e még szeretteit, a kik oly sürü
könyhullással látták, a mint szabadságért lángoló ifju hevében
elrohant harczolni szegény magyar testvéreiért? Vagy elhunyt
utközben, <span class="pagenum"><a name="Page_267" id=
"Page_267">-267-</a></span> elvérzett az oroszok elleni harczokban
s hamvait elfödte már az enyészet s emlékét a feledés!</p>
<p>Ki tudna ezekre ma már feleletet adni!</p>
<p>A mint a század átment a városon s a város végére ért: ime, a
folyó hidja nincs meg. Gonosz kezek fölszedték a huszárok előtt. A
tulsó parton pedig egész tömeg férfi állt kaszával fölfegyverkezve.
Zajongtak s emelgették a kaszát, hogy most mindjárt lekaszálják,
rendre vágják a huszárokat.</p>
<p>Mi ez?</p>
<p>Kérdik uj bajtársukat, Maklovszkyt. Ő aztán megmondja, hogy a
tömeg oroszokból áll, valami orosz pap bujtotta s fegyverezte fel.
Szándéka határozottan ellenséges.</p>
<p>Annál jobb. Fél is a huszár gyalogembertől, kaszás paraszttól.
Nem is volt a tömeg épen nagy. A huszár rögtön neki akart rohanni s
széttiporni az egész csőcseléket.</p>
<p>De Zsurmay nem engedte. Semmi zajt, zenebonát, ütközést,
vérontást nem akart. A lovat is féltette, az embert is.
Visszafordult. Egypár körmönfont huszárimádság átröpült ugyan a
kaszásokhoz a folyó tulsó partjára, de egyéb baj nem is történt.
Csak az, hogy istentelen nagy kerülővel lehetett ismét a rendes
utra visszatérni. S nem is aznapon, hanem csak másnapon délelőtti
tiz órakor. Kisebbszerü faluba értek.</p>
<p>Vasárnap volt. A legénység nekivetkőzött embert, ovat, ruhát,
patkót, nyerget, szerszámot rendbehozni. A birónak megparancsolták,
hogy minden ház főzzön <span class="pagenum"><a name="Page_268" id=
"Page_268">-268-</a></span> egy-egy huszárra. A huszár-kovácsok
munkához láttak. Minden huszárnál volt két patkó és harminczkét
patkószeg. A ló papucsának rendben kell lenni. Ez a fődolog. Patkó
nélkül nincs ló, ló nélkül nincs huszár.</p>
<p>De tökéletes boldogság sincs a földön.</p>
<p>A biró csak jön ám vissza kis vártatva, hogy a főzésből nem lesz
semmi, mert a népség nem engedelmeskedik. Azt mondja a népség,
nincsenek jó járatban a huszár urak.</p>
<p>Dühbe jön az őrmester. Tud beszélni oroszul is, lengyelül is;
öreg katona; még káromkodni is tud idegen nyelven. Elkeriti a
főzőkanálfülü mivoltát a biró hetvenhetedik öregapjának s ugy kérdi
tőle:</p>
<p>– Honnan tudjátok ti gazemberek, hogy a huszár urak nincsenek jó
járatban?</p>
<p>Nem is ijedt meg nagyon a főzőkanálfülü biró.</p>
<p>– Azt mondja a népség, csókolom a vitéz ur kezét, ha jó járatban
volnának, akkor jött volna a szálláscsináló és szépen
beszállásolnák a huszár urakat.</p>
<p>Ebben pedig igaza volt a birónak. A huszárok csak a csürös
kertekben tanyáztak.</p>
<p>Rendes étkezés, elegendő pihenés tehát nem volt.</p>
<p>De nemcsak a biró szava volt az, a mi sietésre biztatta a
századot. Hanem az urak beszéde. Néhány lengyel nemes ur is lakott
ott és a közelben. Ezek jó szivvel, jó szóval felkeresték a
huszárokat. Ők már tudták hova mennek azok. S nyiltan megmondták,
hogy a parasztok rossz indulattal vannak a magyarok iránt.</p>
<p>Ugyan miért? <span class="pagenum"><a name="Page_269" id=
"Page_269">-269-</a></span></p>
<p>E kérdésre már nehezebb a felelet. Hiszen a szegény paraszt volt
a legnagyobb szolgaságban. Ő szolgája volt uraságának is, a
császárnak is. A magyar pedig szabadságáért küzdött s parasztjainak
is jóvoltáért, felszabadulásáért. A józan ész tehát ugy hozta volna
magával, hogy a lengyel és orosz paraszt szive is ott legyen a
huszárok mellett, a szabadság bajnokai mellett. A józan ész és a
tisztesség egyaránt.</p>
<p>Ejh-hajh, gyerekbeszéd ez! Ha a koronás urakat s tanácsosaikat a
józan ész és a tisztesség vezetné! Épen csak ez a kettő nem
vezeti.</p>
<p>A lengyel nemesség nemzeti nagyságra s országának szabadulására
törekedett. A bécsi hatalmasság épen ezt nem akarta. A nemességet
nem fojthatta bele a gödörbe, mint ősszel a méheket szokás, tehát
felbujtotta ellene a parasztságot. A parasztság aztán épen két év
előtt verte agyon a nemes urakat halomszámra.</p>
<p>Azóta nemesség és parasztság a sziv mélységeiben ellensége volt
egymásnak. A kit a nemesség szeretett, azt gyülölte a parasztság. A
lengyel nemes rajongó barátja volt Magyarország függetlenségének,
hű bajtársa a magyarnak. A lengyel és orosz paraszt már ennélfogva
is ellensége mind a kettőnek. S a bécsi udvar gondoskodott arról,
hogy a szegény földnépe meg ne ismerje az igazságot s meg ne
szeresse a magyart.</p>
<p>A huszár itt már torkig volt az indulattal. Nem akart a faluból
kiindulni addig, mig a falu lakosságát egy kis keserves tánczban
meg nem forgatja. Meg is kérte Zsurmayt, hogy álljon csülökre s
fenyitse meg a rosszindulatu <span class="pagenum"><a name=
"Page_270" id="Page_270">-270-</a></span> embereket. Egy kis deres
és harács észretériti majd őket. Nem félt a huszár. Hét szakasz
huszár legázol, ha arra kerül a sor, hetvenhét parasztfalut.</p>
<p>Azonban Zsurmay megmaradt a maga jól kigondolt terve mellett. Ne
bántsuk a parasztot; ne bántsunk senkit. Térjünk ki minden baj
elől, ha lehet. Most még lehet. A kard markolatát csak akkor fogjuk
meg, a mikor már életre-halálra ki nem kerülhetjük. De akkor aztán
majd megfogjuk istenigazában.</p>
<p>Hát jól van! Talán igaza is volt a vezénylő kapitánynak. Talán ő
ellátott olyan messzire, a hova a közhuszárnak sejtelme se ért
el.</p>
<p>Hanem azért azt a káromkodást, a mit a haragos huszár azon a
rongyos falun végig mivelt, mig kiért belőle, nem jó lenne felirni
s ékes, tudós könyvekben örökössé tenni. De nem is mutatkozott az
utczán, apró gyerekeket kivéve, teremtett lélek. A huszár
bizonyosan végig kardlapozta volna, ha felnőttet lát.</p>
<p>Jó három órai lovaglás után egy kis városkába értek s a piacz
közepén arczélben felálltak. Kopott mente, foltos nadrág, a csákón
csapzott kócsag: egyenkint nem valami diszes tünemény a nagy
utazásban levő huszár. Por belepte, sár beföcskendezte, még a
bajusza se ugy áll, a hogy kedve volna hozzá. De tömegben, de
hadsorban mégis fölkelti a lelkek alvó indulatát. Meséből,
mondából, multak emlékéből vele jár a hősi vitézség ragyogása s ha
tömegben ott áll, azt a ragyogást látja mindenki.</p>
<p>Szine-java kijött a városnak a köztérre. Mindenki <span class=
"pagenum"><a name="Page_271" id="Page_271">-271-</a></span>
kiválasztott egy huszárt s hivta vendégének. Lett volna lakodalom
hegyen-völgyön. De Zsurmay nem engedte. Közel járt már a század
Bukovinához s a Nyisztra vizéhez. Arra már nagy helyőrségek vannak.
Sietni kellett, hogy a század előbb keresztülhaladjon, semmint a
helyőrségek fel lesznek riogatva. Ha pedig minden huszár külön
gazdához megy vendégségbe, nehéz lesz őket összeszedni. Fél napot
is, egész napot is elveszthetnek.</p>
<p>Csak előre!</p>
<p>Hanem azért itt derekasan megvasalták a lovakat s rendbe hoztak
minden szerszámot. Bevásároltak egyuttal annyi kenyeret és
kolbászt, a mennyi készen volt az egész kisvárosban.</p>
<p>A hogy’ Zsurmay megtagadta az egyenként való vendéglátást: egyik
előkelőbb lengyel ur leemelte süvegét s minden polgárt sorba járt,
hogy a mit vendégére szánt volna, adja adományul készpénzben, jó
lesz a huszárnak az utra.</p>
<p>Az is igaz. De a huszárnak volt elég pénze. Pénzre nem szorult.
Zsurmay csak nagy kérésre fogadta el. Hanem a mikor kellő pihenés
és abrakolás után a század megindult: akkorra készen állt már a
város zenekara is s muzsikával kisérte a nép messze-messze be a
szürkülő estébe a dalolgató huszárt. Mert a huszár, ha halottas
ágyáról kel is föl, ha egy-két óráig jó dolga van, már dalolni tud,
mint az erdei rigókakas.</p>
<p>De itt mégis megtudtak két dolgot.</p>
<p>Az egyik az, hogy a Nyisztra vizén nemsokára át <span class=
"pagenum"><a name="Page_272" id="Page_272">-272-</a></span> kell
menni, még pedig olyan helyen, a hol se ember, se ló nem szokott
átjárni. A másik pedig az, hogy Kolomeában lesz az első igazi
pihenés, ha ugyan lesz.</p>
<p>Zsurmay ügetésre vezényelt. A ló fáradt volt már, senki se
hitte, hogy ügetni tudjon. De a lónak is kedve támadt. Kedve
meghozta erejét. Általános öröm és csodálkozás a huszárok közt.
Becsületes ügetésben talán tiz-tizenöt kilométer távolságnál is
többet kibirtak.</p>
<p>Egyszer csak valami puszta, rekettyés ligetben előttük állt a
Nyisztra vize.</p>
<p>Nincs olyan tudós könyv és térkép, a melyen a Nyisztra folyamot
meg lehet találni. Nem is az ennek az igazi neve. A tudományban is,
de azon a vidéken is Dniester ennek a neve. Az ottani nép azonban
Dnyeszternek ejti ki.</p>
<p>De a huszár ezt a szót meg nem tanulja. Hallja, hallja ugyan, de
a nyelve nem áll rá. Hanem azért ad neki nevet a maga módja
szerint. Nyisztra – van ez olyan szép, mint a Dnyeszter.</p>
<p>Előttük áll hát a hatalmas folyam. Már ott is van akkora, mint a
Tisza Szegednél. Kényelmesen gomolyogtak le árjai napkelet felé. Ha
csendesség van: zugását is lehet hallani.</p>
<p>Mi lesz most már?</p>
<p>Se hid, se komp, se zátony.</p>
<p>Bizony itt usztatni kell. Ősz van már, november elején vagyunk,
hüvös éjszaka, szellő is leng, eső is szemetel. S embernek, lónak
bele kell feküdni a hideg hullámokba. Csak az orra, csak a füle
látszik ki. Terhe <span class="pagenum"><a name="Page_273" id=
"Page_273">-273-</a></span> van lónak, embernek. Ruha, fegyver,
patkó, nyeregkészség. Sok vas, sok szij, ázott gunya, mind sulyos.
Az embert és a lovat mind huzza lefelé a mozgó örvények mélységébe,
az örök sötétségbe, a halálba. S nincs meg egész ereje se embernek,
se lónak.</p>
<p>Megállnak a parton. Nagyot fuj a ló. Egyik-másik tüsszögni kezd.
Tüsszenésük, horkolásuk betölti az éjszakát és a ritkás ligeteket.
Embernek a közelben semmi nyoma.</p>
<p>Sötét van. A vizben senki se látja társát. Senki se tudná
észrevenni a fuldokló bajtársat. A ki halálnak válik, észrevétlen
tünik el a mélységekben. Nincs segitség. Szegény hazánk, szegény
árva magyar hazánk, de sokat szenvedsz fiaidért, de sokat kell
szenvedni fiaidnak te érted. És csak jó fiaidnak kell
szenvedniök.</p>
<p>Hejh, vitéz kapitány uram, ezen a folyón mi ma át nem
megyünk!</p>
<p>– De bizony átmennek kendtek. Épen három nap előtt itt ezen a
helyen fogtak el félszázad huszárt, a miért, hogy ők se akartak
nekimenni a folyamnak. Nem alkuszunk. Előre!</p>
<p>Ez volt Zsurmay parancsa.</p>
<p>De a pataki diák nélkül aligha baj nem lett volna. Előállott
Böszörményi Dani s azt mondja a közelében levőknek:</p>
<p>– Hallottátok-e legények Árpád apánk hirét? Az volt a ti öreg
apátok, de az enyém is. Az is erre járt, mikor Ázsiából hazajött.
Épen ezen a helyen usztatott át e rongyos pocsétán, a hol most mi
állunk. Pedig nem <span class="pagenum"><a name="Page_274" id=
"Page_274">-274-</a></span> is kergette senki. Ha ő megcselekedte:
mi is utána csinálhatjuk. Nem törik bele se kezünk, se lábunk.</p>
<p>Még nevettek is rajta, akármilyen keserü volt a nevetés. Azután
Herman őrmesterhez fordult:</p>
<p>– Gyere pajtás, törtessünk előre! Csináljuk meg az utat a
bajtársaknak vagy az égbe, vagy a pokolba, vagy a tulsó partra. Jó
út lesz az, akármerre vezet.</p>
<p>A pataki diák jól megtanulta az uszást valamikor a Bodrog
vizében. De az őrmester is gyakorlott volt benne.</p>
<p>Lecsatolták a kardot oldalukról s fölakasztották a nyeregkápára.
Nekik nehéz lett volna az uszáshoz, a ló könnyebben birja. Ugy
mentek ketten előre s mikor lovuk lába már nem érte a földet, ugy
fordultak le a lóról, hogy uszva törjenek előre s félkézzel ugy
vezessék a mellettük uszó lovat.</p>
<p>Utánuk a kapitány, utánuk a legénység szép kettős sorban, rendes
hadoszlopban. Csak a lovak feje, csak a huszárok feje látszott ki a
vizből. De azért nem látta őket senki. Senki se volt a két parton,
sötétség volt az ur, mintha a folyam örökre elnyelte volna a vitéz
századot. Ha van is ott valaki: csak egy hosszu, vastag, óriási
kigyószörnyeteget lát a vizek fölött, a mint ott kanyarog és
vonaglik s halad lassankint a tulsó part felé. Vajjon eljut-e
odáig?</p>
<p>Messze sodorta őket a hatalmas folyam alá felé, de azért oda
jutottak. Szerencsére meneteles parthoz értek s a mikor ember és ló
lerázott magáról annyi vizet, a mennyit tudott s egymást számba
vették: nem hiányzott senki.</p>
<p>Csoda volt ez! <span class="pagenum"><a name="Page_275" id=
"Page_275">-275-</a></span></p>
<h3>III.</h3>
<p class="summary">(Kolomea szomszédságában. – A takarodó hangja. –
A huszár lova bölcselkedik. – A mamaliga. – Utjukat állják. – Föl a
hegyekbe!)</p>
<p>De még nagyobb csoda volt, hogy a legénység, bár nyakig ázott,
órákig fázott a hideg novemberi hullámokban, még hurutot se, még
náthát se kapott a veszedelmes kaland után. Edzett a magyar legény,
hideget-meleget egyaránt birja, lenézi az orvost, utál minden
patikaszert; fiatal pálinka, paprikás szalonna, jóizü káromkodás:
ebből áll minden orvossága; magát el nem hagyja; mint a legyet, ugy
hajtja el magáról az ápolót és sajnálkozót, lábáról le nem esik s
ha csak aludni nem akar: le nem fekszik. Ha egyszer a huszár elveti
magát: már akkor jó éjszakát! A halál kutyái ólálkodnak már akkor
körülötte.</p>
<p>De a miben különös nagy gyönyörüsége telt a huszárnak, még a ló
is felüdült a fürdő után. Vidáman emelgette lábait s jókedvéből még
nyeritett is egyet egyik-másik.</p>
<p>Hajh pedig se a szürkülő reggel, se az egész borongós őszi nap
nem nagy örömre várta a huszárokat!</p>
<p>Valahol Uscieczko városa közelébe mentek át a Dnyeszteren. Innen
némi kerülővel jó országút vezet Horodenka-Kolomeába, de nekik itt
már az országutakat kerülniök kellett. Közel Bukovina, közel
Moldva, közel Oroszország, itt már erős helyőrség volt az
országutak mentén minden nagyobb faluban, városban. <span class=
"pagenum"><a name="Page_276" id="Page_276">-276-</a></span> A
Dnyeszter jobbpartján itt Uscieczkótól félre kevés falu, nagy erdők
és nagy pusztaságok s vizes, tocsogós, süppedős nagy rétek, mezők,
legelelők. Az erdőt is kerülték, a mezőkön, süppedékeken hatoltak
előre. Apró erekkel voltak tele a mezők. A dülőutak keresztülvágták
az ereket. Hol volt, hol nem volt hid az ereken. Még jobb volt, ha
nem volt. Rongyos, korhadt, fenyőfahidak. Minden hidnak beroskadt
vagy padlója vagy gerendája a lovak lába alatt. Ha már hidat
láttak, leszálltak a lóról s ugy vezették a lovat a rozzant hidon
keresztül, mint mikor a dajka járni tanitja az ölbelit. Igy is sok
lovat ugy kellett kiemelni az ingoványból.</p>
<p>Ugy késő fölöstököm-tájban tiz óra körül egy magányosan álló
szénaboglyához értek. Itt letelepedtek s a lovakat lepányvázták.
Hüvös idő volt, de azért minden huszár pőrére vetkőzött, hogy az
éjjeli vizet minden ruhadarabból kifacsarják. Az eleven testen
három nap se száradt volna föl a ruha s igy igen nehéz volt a lónak
a huszár. A posztó és fehérnemü sok vizet felszi magába, a lovat
pedig kimélni kell. A lovak is jól laktak a gazdátlan szénából, a
legények is kedvökre falatoztak. Szerencsére nem csatangolt arra se
csősz, se kerülő, se vadászgató ember. A kissé homályos
szürkeségben pedig a messzi falvakból, a távoli országutakról nem
látta őket senki.</p>
<p>Késő délután valami faluba értek. Itt felálltak a templom-téren.
Itt kellett volna éjszakázniok. A lovak egész nap posványt
dagasztottak, el voltak fáradva <span class="pagenum"><a name=
"Page_277" id="Page_277">-277-</a></span> keményen. A század eleje
már egy óra óta is ott állt a templom mellett, mig a vége a
mezőkről bevánszorgott. Már szentül hitték is, hogy itt
éjszakáznak. Zsurmay bement a lengyel urasághoz és sokáig késett
ott. Miért késett volna, ha nem azért, hogy elszállá solásról
gondoskodjék.</p>
<p>Bizony nem lehetett itt hálniok. Az uraság kijelentette, hogy
semmiről se áll jót. A lakosság orosz, Kolomea nincs messze, rossz
emberek éjjel bizonyosan hirt adnának a helyőrségnek s reggelre az
egész század be lenne keritve s fogolylyá téve.</p>
<p>No huszár, nézz föl arra a csillagos égre, a melyen nem látsz
csillagot, mert szürke felhők eltakarják előled, azután káromkodjál
egy nagyot, czifrát, haragosat, de indulj az esti alkonyatban.
Éhgyomorral, fáradt lóval, uttalan utakon kutyád tudja, hova mégysz
az őszi éjszakában! Pedig még kutyád sincs!</p>
<p>Menni kellett tovább, tovább, tovább!</p>
<p>De azért mégis volt iránya, volt szerencsés elvége a mai
utnak.</p>
<p>Volt Horodenka-Kolomea közelében egy falucska s benne lengyel
uraság. A falucska neve Strzylecz vagy mi volt, mesemondóm már
biztosan nem emlékezett nevére. Elfelejtette az uraság nevét
is.</p>
<p>Az uraság nevére könnyen rájöhetnénk. Fia tiszt volt a
Ferdinánd-huszároknál. Ez az első számu ezred volt, a függetlenségi
harczban csak ugy ismertük: a Császár-huszárok. Talán az egész
ezred, de bizonyosan több százada itthon volt honvéd hadseregünknél
már <span class="pagenum"><a name="Page_278" id=
"Page_278">-278-</a></span> jó előre. Dicsőséges részt vett a
csatákban, legnagyobb részt talán a nagy-sarlóiban. Kutassy Ignácz
kapitánya egykori jóbarátom egy szakasz Császár-huszárral vitte be
Guyon tábornokot is az ostromlott Komárom várába. Ő fogta el
Hontban pecsovics volta miatt a jó Paczolay János hires követet és
képviselőt is. De hát ez mind nem ide tartozik. Csak az tartozik
ide, hogy a strzyleczi lengyel uraság huszár fia ennél az ezrednél
volt hadnagy vagy főhadnagy.</p>
<p>Hát az csak igazán természetes, hogy a lengyel uraság szivesen
látta a menekülő huszárokat.</p>
<p>Csakhogy sok természetes dolog van a világon.</p>
<p>Az is természetes például, hogy a ki a katonaság szökését
háborus időben elősegiti, azt mint az ellenséggel czimborálót
haditörvényszék elé állitják s nyomban agyonlövik vagy
felakasztják.</p>
<p>Az is természetes, hogy Kolomea városa közel fekszik, csaknem a
kertek mellett. S ott egy zászlóalj gyalogság s két erős század
német lovasság van elhelyezve – kétszeresen elég arra, hogy az
ázott-fázott, kimerült, kifáradt huszárokat könnyü szerrel meglepje
és elnyomja.</p>
<p>És az is természetes, hogy a lengyel uraság azért, mert fia
magyar huszártiszt volt s mert maga is szerette a magyarokat, mégse
nagyon vágyakozott arra, hogy őt hamarosan agyonlőjjék vagy
felakaszszák. De mégse örült volna azon se, ha a menekülő
huszárokat nála fogják el.</p>
<p>A legtermészetesebb pedig mégis csak az volt, hogy <span class=
"pagenum"><a name="Page_279" id="Page_279">-279-</a></span> ha igaz
jó lengyel hazafi ajtaján vendég kopogtat, ha az a vendég magyar s
maga, lova éhes, szomjas: hát akkor a lengyel hazafi ajtót nyit,
keblére öleli üldözött vendégét, könyje összeomlik a magyar bujdosó
könyével s szivét, csürét, éléstárát átengedi vendégének, ha
mindjárt kerékbe törik is, négyfelé vágják is. Igy tett a lengyel
bujdosóval a magyar is mindenkor. Igy voltunk már egymással jó
kétszáz esztendő óta! Még a kuruczok bujdosása óta! Még Zrinyi
Ilona fejedelemasszonyunk, még Rákóczi utolsó fejedelmünk óta!</p>
<p>Azonban ehhez a sok természetes össze-visszasághoz képest most
már okos ember kellett. A huszár is hozzájusson mindenhez, az
uraságnak se legyen semmi bántódása.</p>
<p>Hát hiszen okos ember is akad a huszárok közt.</p>
<p>Az uraság kastélya kivül volt a falun, jó két parittyadobásnyira
az utolsó házhoz. A kastély mellett angol kert, az angol kerten
kivül a gazdasági udvar bekeritve fallal, palánkkal és hatalmas
gyepüvel.</p>
<p>A huszárok késő este nagy sötétben jönnek. De nem jönnek végig a
falun, a mely orosz és ellenséges, hanem kint a mezőkön. Lesz
gondoskodva vezetőről. A mikor pedig odaérnek kivül, hátul a
keritéshez, nem szólnak egy szót se, nem könyörögnek senkinek: adj’
isten jó estét, itthon-e a gazda? – hanem a hol leggyöngébb a
palánk, ott bedöntik; ha kapnak ólat és jászolt, szénát és zabot:
lovukat odakötik. S ha egyebet is találnak: meleg ételt, tüzes
italt, puha derekaljat, hát legyen eszük, tudják, mirevaló.
<span class="pagenum"><a name="Page_280" id=
"Page_280">-280-</a></span></p>
<p>Minden igy történt.</p>
<p>Keserves csetlés-botlás után a sötét estén odaértek a
keritéshez. Herman János őrmester leszállt lováról s bemászott a
kerités kapuján. A ki ott várta a sötétben pipaszóval: maga volt az
uraság. Nem szólt, nem beszélt, csak intett egy-két emberének:
pusztitsák föl egy helyütt a palánkot. Csak egy huszár férjen át a
résen. A többi a huszárok gondja.</p>
<p>Édes anyjuk meleg hajlékában se volt jobb dolguk. Mióta
Zbarazból elindultak, ez a pihenés és ellátás esett nekik
legjobban.</p>
<p>Ettek, ittak, jól mulattak. Pipáztak is, daloltak is,
szunnyadoztak is. A lovak már órák óta jóizüen ropogtatták a
lóherét és rozsabrakot.</p>
<p>Egyszer csak elkezd fülelni a ló. Fejét fölemeli néz mereven,
pillanatig a szájabelit se ropogtatja.</p>
<p>Mi ez? Mit sejt a ló?</p>
<p>Hang jön a messzeségből. Öreg este van már, kilencz óra. Késő
idő novemberben. Hang jön a sötétségből, keresztül az égen, a
mezőkön, a ködökön. Valami jól ismert, valami édes, bánatos, most
keserü hang!</p>
<p>A trombita hangja! Kolomeában most fujják a takarodót. A
takarodó hangja! Oda hozza a szellő és az éjszaka. Először megérti
a ló, azután megérti a huszár!</p>
<p>Az a felséges zene! Hallottátok-e már a távolból, a mikor
magánosan andalogtatok az éjben és a pusztaságban? Istennek hangja
az a katona lelkéhez.</p>
<p>A mint ez a szózat hozzá jut: leteszi fegyverét és <span class=
"pagenum"><a name="Page_281" id="Page_281">-281-</a></span> mezét.
Azt a ruhát és azt a vasat, mely mindenütt kemény és mindenütt
szorit és mindenütt sulyos. A mely arra inti, hogy ha majd kell:
vitéz legyen, hős legyen, vért ontson, embert gyilkoljon, édes jó
anyjának könyörgő szavára se hajtson.</p>
<p>A takarodó hangjának szózata másra inti.</p>
<p>Pihenj édes fiam. Ne félj ma már följebbvalód durva szavától,
kegyetlen bántalmától. Add át lelkedet a szelidségnek. Tedd le
fáradt tested a földnek felszinére s hajtsd le fejed nyugodtan. Ne
gyülölj, ne haragudjál, boszuságot ne táplálj, hanem szeress.
Gondolj azokra, a kiket otthon hagytál s a kik még most is
szeretnek s oly esennen várnak. Hunyd le szemeidet s engedd, hogy
édes puha tenyerével a jóltevő álom fogja le azokat. S szálljon fel
lelked az álmok világába s keresse meg ott szivbéli mátkádat s
repüljék át álmaid az esztendőket s lásd magad körül mosolygó
hitvesed, játszó gyerekeidet s szabad hazádat.</p>
<p>Leteszi a huszár a pipát s elhallgat maga is, mint a lova.
Hallgatja a takarodót.</p>
<p>Elhagyta ezredét. Hűtlenné lett zászlójához. Megszegte
esküjét!</p>
<p>Ez is eszébe jut.</p>
<p>Jól van. Megtörtént. Eltiprott faját, feldult hazáját kell
mentenie. Azért tette. A haza mindenek felett való. Se Isten, se
ördög, se üdvözülés, se kárhozat, se élet, se halál ne legyen
akadály azon az uton, mely a haza megmentéséhez vezet.</p>
<p>De mi lesz holnap? Mi lesz holnapután? A sikon, <span class=
"pagenum"><a name="Page_282" id="Page_282">-282-</a></span> a hol
minden ember ellenség s fent a szirtek magasságában s az erdők
mélységében, a hol ember sincs?</p>
<p>Mennyit szenvedtek már eddig is!</p>
<p>Böszörményi Dani szeméből kihullott a köny. Vajha elérhetné édes
hazáját. De vajjon néhány nap mulva nem hollók és farkasok
játszanak-e csontjaival?</p>
<p>Egyik közhuszár felkiáltott:</p>
<p>– Hej, bajtársak, eljöttem veletek, el is megyek tovább is. Ha
égbe, ha pokolba, ha tüzes kemenczébe. De másodszor meg nem tenném,
ha Árgyélus király fiának tenne is meg az a kopasz öreg
uristen!</p>
<p>Öreg huszár felelt neki:</p>
<p>– Ne félj attól, kis öcsém. Csürhés bojtár maradsz te otthon
ezentul is, nem Árgyélus királyfi.</p>
<p>Szerencsére vége lett a takarodónak. Még nevettek is a közhuszár
kárhozatos beszédén.</p>
<p>Hajnalban, sötétben indulniok kellett. Félig aludta ki magát a
huszár, egészen a lova. Három órakor már éjfél után nyeregben ült
mindenki. Hét óra előtt nem lesz világos. Jó négy órájuk lesz
egérutat nyerni. Kolomeát kikerülni s messze hagyni. Husz
kilométernyi uttal már jól bent lesznek Bukovinában.</p>
<p>Csakhogy most már hegyek közé jutottak. A hegyek és erdőségek,
ritka és szegény falvak, rossz utak, járhatlan hegyicsapások, mind
ellenségei a huszárnak. S a Pruthfolyótól még mindig 130 vagy 140
kilométernyi út előttük.</p>
<p>A Pruthon szerencsésen keltek át valahol valami Budylov nevü
falu közelében, de azután beszakadtak <span class=
"pagenum"><a name="Page_283" id="Page_283">-283-</a></span> a
hegyek közé Galiczia és Bukovina határainak mentén. Minden nap
veszedelmek sokasága fenyegette őket. A mesemondó őrmester el se
tudta mondani minden kalandjukat. Helyet, számot, nevet sokat
elfelejtett.</p>
<p>Néhol a patakmedrek és hegyszakadékok fölött oly magas hidakon
mentek keresztül, hogy ember, ló szédült, ha a mélységbe tekintett.
Egy helyen se út, se hid előttük. A völgy mélyén a szakadékok miatt
nem lehetett járni. A vezető mégis abban az irányban tartotta
biztosnak a menekülést. Óriási hegy meredek oldalán kellett
félszakosan végig lovagolni. De bizony nem lovaglás volt az. A
huszár nem mert lován maradni. Leszállt mindenki, eleresztette
lovát, kápára tette a kantárszárát s kardja segitségével gyalog
botorkált a meredeken. Kecskének való út. A ki leszédül, lecsuszik,
vagy legurul: halál fia. A ló, ez a hű és okos állat, istenadta jó
ösztönével el nem hagyta gazdáját, nagy vigyázva utána ment,
nyomában haladt. Érezte, hogy a maga erejével, maga eszével meg nem
menekülhet.</p>
<p>Szegény huszárló! Te is a magyar Alföld sik-egyenes mezejéről
kerültél ide, a miként huszárgazdád. Nem jártál iskolákat, nem
hallgattál bölcselkedő tudományokat, furfangosságra nem torzitották
el a te egyszerü lóeszedet. De bizonyára a te egyszerü lóeszeddel
elgondoltad nem egyszer, hogy mi a menydörgős menykő hozott ide
téged is, gazdádat is, erre az istenverte pogány országra? Miért
kell teneked bérczek oldalán, fák tetején, meredek lejtőkön
mászkálnod, mint a mókusnak, holott te nem vagy mókus s a gazdád se
mókus! Nem <span class="pagenum"><a name="Page_284" id=
"Page_284">-284-</a></span> jobb volna, nem okosabb volna-e ennél
odaát a sikon, a délibábos rónán szabadon legelni s futkározni?</p>
<p>De hát, jó huszárló ne szomorkodjál. Most még legalább ne essél
kétségbe. Lesz még neked rosszabb sorod is a világon.</p>
<p>Például ott Uscie-Putilla körül.</p>
<p>Huszárátok még nem ért olyan várost, mint Uscie-Putillát.
Bukovinai város ez, épen Galiczia és Bukovina határán. Zsurmay jó
eleve tudta, hogy ennek jókora gyalogsági helyőrsége van, azért a
várost nagy kerülővel s egész éjjel lovagolva, ki is kerülték a
huszárok. Kegyetlen út volt, köves területen, fáradt lóval, éhes és
álmos huszárral.</p>
<p>Igaz, hogy a huszár a ló hátán is tud aludni. Csakhogy az
előőrsnek, elővédnek nem szabad aludni, mert annak a vezető nyomán
az útra kell vigyázni. Útra is, ellenségre is. Igy van a hátvéd is,
a kinek még arra is van ügyelete, hogy fáradt lova el ne bóduljon,
el ne maradjon. Középen, az oszlopsorban aztán alhatik a huszár. De
azért ez az alvás se sokat ér. Az éhes ló fű után, lomb után,
falevél után kapkod. Minden kapkodásnál meglódul az alvó huszár
feje. Álma ennélfogva inkább gyötrő, mint engesztelő. Mire
hajnalodik, mire kialudta magát, épen csak ugy érzi, mintha jól
eldögönyözték volna.</p>
<p>Reggelre egy nagy völgybe értek. Nagy völgyben nagy falu. Nagy
faluban lengyel uraság. Lengyel uraság jó szivvel látja a
huszárokat. A huszárok megtelepednek az urasági majorban.
<span class="pagenum"><a name="Page_285" id=
"Page_285">-285-</a></span></p>
<p>Zsurmay kiadja a rendeletet: ma pihenő nap lesz. A huszár szemre
birja lovát. Ez az első kötelesség. Megdörzsöli, megjártatja,
levetkőzteti, itallal megkinálja. Sok ló fáradt, erőtlen. Sok patkó
hiányzik. Körmök letöredezettek, hatvan ló sántit. Ezzel tovább
menni igy nem is lehet. Elő a vasalással. Ez még az etetésnél és
abrakolásnál is fontosabb.</p>
<p>De a huszár is éhes. A farkasnál is éhesebb. Káprázik a szeme,
rogyik az ina, szárad a nyelve az éhségtől. Az eget már nem is
égnek nézi, hanem rongyos, foltos köpönyegnek, a mely mindjárt
rászakad és őt agyonnyomja.</p>
<p>Pénz van elég, árus ember is van elég, a bukovecz jó pénzért
odaadja mindenét. Itt ma jól lakunk.</p>
<p>Szalonnát ugyan keveset kaptak, kolbászt se eleget, de megvettek
egy nagy hordó brinza sajtot, – sóval, köménynyel, illatos
fűszerszámmal legyurt, legyömöszölt kecsketurót. Ez is valami. Mig
a meleg étel elkészül, a brinza is jó éhes embernek kenyérrel
falatozni.</p>
<p>De mi lesz hát a meleg étel?</p>
<p>Mi lenne más? Málé, puliszka, mamaliga. Kukoriczalisztből főzött
pempő, dödölle, gánicza, nyögvenyelő. A bukovecz nemzeti eledele.
Fölséges étel. Megeheti a császár is. Ha az embernek hátához
vágják: ott ragad, pupja lesz belőle, mint a tevének. De a huszár
megszokja, szereti abban a pogány tartományban. Ha isten igazában
jól lakott belőle: ugy érzi a gyomrát, mintha ott belül volna a
patrontáska hatvan éles töltéssel. <span class="pagenum"><a name=
"Page_286" id="Page_286">-286-</a></span></p>
<p>Öt nagy üstöt kitesznek a nagy szin alá. Tele rakják sóval,
vizzel, kukoriczaliszttel, apritott szalonnával. Akkora tüzeket
raknak az üstök alá, mintha ökröt akarnának sütni. S készitik a
kását kissé bukovecz módra, kissé magyar módra.</p>
<p>A bukovecz télre is gondol. Gidája, kecskéje, gödölyéje elég
van. El is hull belőle néhány, le is öl néhányat. De akár hullott,
akár leölt: megfüstöli s ha már megfüstölte: maga se tudja, melyik
az egyikféle, melyik a másikféle. Ez mind eladó. S a huszár megvesz
annyit, hogy mindenkire jusson egy gödölyeczomb. Ezt is főzik nagy
üstökben.</p>
<p>A mi alatt pedig a huszárok igy készülnének a lakomára és a
pihenésre: azalatt valami akasztófavirág, valami kém, biró vagy
pap, valami bukoveczi gazember hirt ád Uscie-Putillában,
fölzajgatja a helyőrséget; ime, itt vannak a szökevény huszárok,
itt is napolnak, itt is éjszakáznak, el lehet őket fogni utolsó
emberig.</p>
<p>A helyőrség parancsnoka okos ember és nagy hadvezér. Csupán
gyalogsága van ugyan, de az legalább elég van. Megindit egy erős
zászlóaljat, vagy ezer embert s két szakaszban megy a huszárok
után.</p>
<p>Nem a faluban akarja őket megrohanni. Utczákon, sikátorokon át
akkor elmenekül a huszár.</p>
<p>Nem is a falut akarja körülvenni. Vékony csatárláncz lenne
abból, ott töri át a huszár, a hol akarja.</p>
<p>Nem is hátból akarja megtámadni, hiszen akkor a huszár lóra ül s
megy előre épen oda, a hova menekülni <span class=
"pagenum"><a name="Page_287" id="Page_287">-287-</a></span> akar.
Olyan cserepár pedig csakugyan nem született még a világra, a ki a
huszárt hátulról kergetve el tudná fogni.</p>
<p>Hanem a helyett jó messze kikerülve, jobbról-balról, megkerüli a
falut s elmegy a hegyekig. Ott van egy szoros út. Azon az uton kell
a huszárnak keresztül vonulni. Azt az utat állja el mindkét felől a
gyalogsággal s a sürüből ugy lelövöldözi a huszárt a lóról, mint a
varjut a fa tetejéről. De még sokkal jobban. Mert a varju, ha
megunja a lövöldözést, tovább repül, a huszár pedig még se tud
repülni.</p>
<p>S a helyőrség parancsnoka, a hogy bölcsen kitervezte: azon módon
végre is hajtotta a hadicselt.</p>
<p>Jámbor huszárjaink csak várták-várták: mikor lesz már készen a
mamaliga és a kecskeczomb. Kevergették, izlelgették nagy gonddal.
Bizony, talán már jó is lenne. No még tiz percz, akkor lesz igazi.
Meg kell hát azt is még várni. Különben se sietős a dolog. Nincs a
tatár a hátukban.</p>
<p>Eltelt a tiz percz is. Böszörményi Dani a főszakács. Herman
őrmester az üstparancsnok. Nyugodtan megállapodnak: kész a fölséges
étel. Tökéletesen sikerült minden.</p>
<p>Elő hát most már a köpönyegekkel.</p>
<p>Hét köpönyeget leteritenek s azokra kiboritják az üstök forró,
meleg tartalmát.</p>
<p>A köpönyeg pótolja az asztalt. A földre csak nem borithatják ki
az illatos, jó ételt.</p>
<p>Azután a köpönyegen el lehet teriteni a forró ételt,
<span class="pagenum"><a name="Page_288" id=
"Page_288">-288-</a></span> hogy hamarabb kihüljön. A macska sem
enné meg hevenyében a forró kását.</p>
<p>Végre pedig a köpönyegen el lehet osztani a mamaligát igazságos,
egyenlő adagokra. Minden köpönyegen huszonöt adag. Hét köpönyeg
százhetvenöt huszár.</p>
<p>Valahára letelepednek a köpönyegek mellé s megkezdik nagy
kényelmesen a falatozást. Éhes a huszár, jól esik minden falat. Az
ételnek illata is csak fokozza az étvágyát.</p>
<p>A mint az első falathoz hozzányulnak, megharsan a trombita.</p>
<p>Fegyverre, lóra, készen lenni indulásra! Veszett sietésre
hajszol a tábori jel.</p>
<p>Nem lehet az! Agyon kell ütni azt a trombitást. Valaki
bizonyosan megveszett. Talán csak nem bolondult meg Zsurmay
kapitány ur! Hogy hagyhassa ott az éhes huszár a kész ennivalót? S
aztán a lovak se fujták még ki magukat.</p>
<p>Herman őrmester fut a kapitányhoz.</p>
<p>– Mi ez, vitéz kapitány uram? Hiszen a legénység most nem ülhet
lóra.</p>
<p>A kapitány fölvezeti az őrmestert valami látóhelyre. Mutatja
neki onnan az út menetét. Épen helyezkedik el a gyalogság, hogy
puskavégre várja a menekülőket. Mindezt jól lehetett látni a tábori
messzelátóval. De hiszen ott volt a kapitány kezében a jelentés
is.</p>
<p>Lóra, fegyverre, indulásra!</p>
<p>Nem lehetett okoskodni. Még késlekedni se.</p>
<p>Hanem azt a káromkodást, a mi erre kitört, ne <span class=
"pagenum"><a name="Page_289" id="Page_289">-289-</a></span> kivánja
senki meghallani! A jégeső ahhoz képest kis leánykának szelid
imádsága. Az égnek angyalai ugyan mindent meghallanak, azt a
káromkodást is meghallották, de el is bujtak az öreg anyjuk köténye
alá, elő nem mertek bujni harmadnapig.</p>
<p>Igy mondta el a huszárőrmester.</p>
<p>Vége tehát a százhetvenöt adag mamaligának! Az illatos jó ételt
leforditották a köpönyegekről bele a sárba, szemétbe.</p>
<p>– De a ki áldója van a bukoveczének: ebből ugyan nem eszik. De
még a kutyája se!</p>
<p>A huszár méltó haragjában lovával a fekete földbe gázoltatta
bele azt a sok jó ennivalót. Került ugyan belőle egy-egy jó
marokkal a csákóba is, de mégis sovány vigasztalás volt az a
nyugodt lakoma elmaradásaért.</p>
<p>Hanem a kecskeczomb még se maradt ott.</p>
<p>Minden legény felszurta kardja hegyére a maga gödölyéjét s ugy
ment végig szép egyenes sorban a falun és az uton az ellenség
elé.</p>
<p>De most már szemébe akart nézni ennek az ellenségnek. Ezer vagy
tizezer, lő vagy nem lő: mindegy az. A huszár neki akart rohanni s
azt is legázolni, mint a mamaligát.</p>
<p>A kapitány minden haragját előszedte, hogy ezt meggátolja.</p>
<p>– A hazának szüksége van, bajtársak, minden lóra és minden
emberre, mit tékozolnánk erre a rongyos cserepárra? <span class=
"pagenum"><a name="Page_290" id="Page_290">-290-</a></span></p>
<p>Ez is igaz.</p>
<p>Hanem a mi ezután következett, arról soha se látta be a huszár,
hogy annak ugy kellett lenni.</p>
<p>Zsurmay tanácskozott a vezetőkkel. Ők elvezetik a menekülőket
föl a hegyekbe és erdőkbe olyan uton, a hol nem lesz többé
ellenség, de falu se lesz, ember se lesz. Ott éhen veszhet minden
ember, minden ló.</p>
<p>A kapitánynak vasfeje volt. Ő ezt az utat választotta.</p>
<p>A mint az ellenség lőtávolába ért a huszárság, alig járható
ösvény mutatkozott jobboldalról. A kapitánynak jeladásra villant
kardja s aztán jobbra fordult az erdei ösvényre. Utána a huszárok.
A cserepár csak várta, mikor jön már a szökevény huszár, mikor
sütheti rá rossz puskáját. De bizony hiába várta. Fölfelé ment a
huszár az erdőkbe, a magasságba. A cserepár, a mint egyszer fönt a
szikla élén megpillantotta, keresztet hányt magára. Oda már nem
hord el az ő puskája. De oda már maga se megy se elébe, se utána a
huszárnak.</p>
<h3>IV.</h3>
<p class="summary">(Hol a pokol? – A széna, juhtej, burgundi répa.
– Herman őrmester elveszti pénzét. – Kidől a ló. – Mi a hős, a
mikor éhes? – A Kárpátok tetején. – Az első magyar szó. –
Fajnatelep. – Megmenekültek. – Felső-Vissó ünnepe. – Végszó.)</p>
<p>A huszár átvergődött a bukovinai határon s megint ott volt
Galicziában. Valahol Probina-patak felé, valahol a Baba Ludova
óriási hegységének közelében.</p>
<p>Találkoztak erdei emberrel. Szóba álltak vele.</p>
<p>– Jól megyünk-e, héjh? <span class="pagenum"><a name="Page_291"
id="Page_291">-291-</a></span></p>
<p>Az erdei ember a fejét csóválta. Nem akart felelni.</p>
<p>– Akárhova mennek a vitéz urak, nem jó uton mennek. Éhen-szomjan
pusztulnak el a vitéz urak.</p>
<p>No, ez ugyan jól biztat. Hanem azért csak előre! A mig ló birja,
ember birja.</p>
<p>A pokolról azt beszélik a papok, hogy az a kegyetlen
vendégfogadó valahol lent van alattunk, valamiféle mélységben s ott
valami kecskelábu, kettős szarvu, hosszu farku, kiöltött piros
nyelvü fürge fekete legények rakják a tüzet a katlan alatt, kétágu
vasvillával berzengetik a parazsat s igy fütenek be a szegény
vendég alá, a ki igy vagy amugy oda kerül szállásra.</p>
<p>A huszár most arról győződött meg, hogy mindez bolond
beszéd.</p>
<p>Nem a mélységben van a pokol, hanem a magasságban. A hol nincs
jótét-lélek, nincs meleg hajlék, nincs ember. A hol nincs más, mint
árnyék, sötétség, nyirkos kő és büdös fenyő. A hol se fű, se virág,
se napfény, csak mérges gombák, pöfetegek, utálatos csuszó-mászó
férgek. A hol nem csak nem sütik-főzik az embert, de a hol az ember
még csak föl se melegedhetik, a hol örökké didereg s a ködtől,
nyiroktól még délben se tud szabadulni.</p>
<p>Ez a valóságos pokol.</p>
<p>Egész nap mentek. Mikor volt este, mikor volt éjszaka, nem is
tudták a fekete fenyvesekben. Hol töltötték, hogy töltötték az
éjszakát: mind elfeledték. A ló csak bandukolt előre hegynek,
völgynek. Talán harapott is útjártában, ha füvet talált itt-ott. A
legénység <span class="pagenum"><a name="Page_292" id=
"Page_292">-292-</a></span> megette gödölyeczombját s azután
szunyókált vagy a lován, vagy a lova mellett.</p>
<p>Déltájban havas tetejére értek. Kiéhezve ember, állat. De itt
mégis szerencsések voltak. Ráakadtak egy ütött-kopott, rozoga
gunyhóra. Valami juhásznak vagy kecskeőrzőnek volt a gunyhója. De
eleven; gunyhólakó nyomai látszottak körülötte s volt mellette egy
boglya széna is. Idei rakás, egészséges, illatos.</p>
<p>No hála legyen a papnak-papucsnak: a lovak számára hát lesz
ennivaló. Zsurmay kapitánynak aggodalmai voltak ugyan, hogy a
tulajdonos engedelme nélkül föl lehet-e a szénát étetni, de már
erre csak nevetett a huszár. Hát a betlehemi jászolból, a csecsemő
Jézus Krisztus alól nem kiszedné-e a huszár a szénát, mikor az ő
lova éhes?</p>
<p>Mégis trombitáltatott a kapitány ott a havas rengetegben, hogy
ha közelben van a széna tulajdonosa: hallja meg.</p>
<p>Meghallotta. Odajött. Sajnálta a szénáját eladni, mert nem
hitte, hogy megkapja az árát, – attól félt, kardlappal fizetik ki.
De bizony jó pénzt kapott érte. Épen két akkora szája lett örömében
a rusznyáknak, mint a mekkora illett volna.</p>
<p>Ennivaló hát van a lónak, de hol lesz már az innivaló?</p>
<p>Sehol se lesz. Csak annyi viz van a havason, a mennyi holmi apró
gödröcskékben, földszinti faodvakban meggyülekezik. Ez pedig
édeskevés. Sok hegyet-völgyet meg kell mászni még ma a lónak, mig
vizre akad. <span class="pagenum"><a name="Page_293" id=
"Page_293">-293-</a></span></p>
<p>De hát most már mit eszik a legénység? A huszár se kutya.</p>
<p>Előállt a rusznyák, van két hordó juhteje.</p>
<p>Hejh rusznyák, istennek angyala vagy te. Hol az a két hordó
juhtej?</p>
<p>Előkerült.</p>
<p>Megvették, megitták. Minden legénynek jutott egy meszely.
Savanyu volt, mint a vén asszony nevetése, de többet ért, mint
máskor a sódar.</p>
<p>Hanem hát végre is mi az? Egy meszely juhtej. Becsületes
macskának is kevés. Valami harapnivaló is kellene.</p>
<p>Egyik huszár elkezdett böngészni. Valami vakandturásra akadt, de
a mely mégis nagyobb volt, mint a vakandturás. Szétrugja a földet s
ime, veremre akad. Turkál benne s kisül, hogy a verem tele van
burgundi répával.</p>
<p>Isteni fölfedezés. Nagyobb, mint a könyvnyomtatás, fontosabb,
mint Amerika fölfedezése. Burgundi répa! Igaz, hogy takarmány;
állatnak, malacznak való, de mennyei étel lesz most ez a
huszárnak.</p>
<p>Megvették mind s neki álltak a burgundi répának. Azt az édes,
leves, émelygős, szokatlan torzsát ugy ették, csak ugy harsogott.
Még a tarsolyba is eltettek egy darabot.</p>
<p>– Röf! röf!</p>
<p>Ezt a hangot a volt pataki diák ejtette ki a száján.</p>
<p>– Ugy lesz biz az bajtársak; – ha még igy élünk egy darabig, nem
huszár leszek én, hanem sertés a <span class="pagenum"><a name=
"Page_294" id="Page_294">-294-</a></span> javából. Savó és nyers
burgundi répa: épen igy élnek a malaczok anyám házánál.</p>
<p>Valami nagyon még csak el se keseredtek a legények.</p>
<p>Egyik huszár felkiáltott:</p>
<p>– Hejh, Fecském, édes lovam, gyere csak ide, üljünk egy
asztalhoz!</p>
<p>Fogott egy nyaláb burgundit s vitte lovához s szeletenkint adta
neki. Egyik szelet a lóé, másik a huszáré. Legalább a szomjukat is
eloltották. S utána minden huszár azt cselekedte. – Minden huszár!
Hányan is vannak csak még? Talán jó lenne számba venni most
már.</p>
<p>Elindultak százhetvenöten. Megszaporodtak három lengyellel, de
egyet maguk közül elkergettek. Tehát százhetvenhétnek kellene lenni
még most is.</p>
<p>Nincs pedig több százhatvanötnél. Tizenkét huszár tehát már
elveszett. Kidőlt, elmaradt, eltünt. Vagy talán megszökött?</p>
<p>Nem. Egy se szökött meg. Jó az isten. Van még remény, hogy
megkerül majd az a tizenkettő is.</p>
<p>Hanem az én mesemondó őrmesterem rosszul járt. Összes málhája,
fehérnemüje kocsin volt, kocsin szállitották a század után. Ezt a
kocsit a menekülés második napján már elfogták. Tartalék ruhája
tehát már régen nem volt. Most pedig a burgundi répa-lakoma közben
azt vette észre, hogy szép, duzzadt, őrmesteres, piros bugyellárisa
is elveszett s nincs sehol. Vele együtt minden pénze is. Sehogy se
tudott visszaemlékezni, hogy a sok utban, futásban, keserves
hercze-hurczában, hol és miként veszthette el kincsét. <span class=
"pagenum"><a name="Page_295" id="Page_295">-295-</a></span></p>
<p>De hiszen mindegy az már. Mégis nagyon elkeseredett. Most hát
már egyetlen fillérje sincs.</p>
<p>Azonban megvigasztalódott. A pataki diák különösen meg tudta
vigasztalni.</p>
<p>– Sohase busulj, bajtárs, pénzed miatt. Ebben az alávaló
rengetegben ugy se adnának érte semmit. Innen pedig ugy se tudunk
menekülni. Itt döglünk meg a hányan csak vagyunk, egy rakáson. Ma
ugyan még nem, hanem holnap vagy holnapután.</p>
<p>Hát e bizony alapos vigasztalás volt. Nem is tudta hamarosan
Herman János, miként köszönje meg.</p>
<p>– Ha pedig, édes jó bajtársaim, utóbb mégis hazajutunk valahogy,
hát akkor…</p>
<p>Nem szólt többet a pataki diák, hanem összeütötte bokáját, csak
ugy pengett a sarkantyuja. Hátra is nézett a sarkára. Hogy annak a
sarkantyunak még el nem állt a szava!</p>
<p>No, majd eláll az is.</p>
<p>Tovább mentek a huszárok. Jó két vezető emberük volt, de jól is
fizeték őket. Nagyon bizott a két vezető, hogy egy-két nap mulva
fölérnek a hegységek legmagasabb tetejére. Onnan azután majd csak
legurulnak valamerre.</p>
<p>Késő estig szakadatlanul mentek hegynek föl, völgynek le. A
hegyen viz nem volt, a völgyön fű nem volt, a lovat jól etetni,
erőben tartani nem lehetett.</p>
<p>Öreg este volt már, a mikor egy nagy hegyről lebotorkáltak egy
völgykatlanba. Nem is katlan volt az, hanem valóságos gödör. Szűk
mélyedés, alig fért el <span class="pagenum"><a name="Page_296" id=
"Page_296">-296-</a></span> rajta husz-harmincz ló. De volt
forrásvize… Itt mégse éjszakázhattak. Föl kellett mennie a hegy
oldalára s ott elszéledve legeltetni a lovakat. A hegy pedig
meredek volt.</p>
<p>Itt már kitört a zugolódás Zsurmay ellen. Csakhogy a vitéz
kapitány ezt nem hallotta. Ő messze elől járt több órajárásnyira az
erősebb lovakkal és erősebb legényekkel. A gyöngébbek maradtak
hátra s velük a mesemondó őrmester s a pataki diák. Erős mind a
kettő, lovuk is jó, de ők el nem akarnak hagyni senkit. Biztattak,
vigasztaltak, segitettek.</p>
<p>Gyakran a biztató szó se ért semmit.</p>
<p>Zabla-száron vezeti a huszár a lovát. Bágyadt a lova is. A
nyereg és minden készség ott van a ló hátán.</p>
<p>Egyszer csak megáll a ló. Fejét lehajtja, orra majd a földet
éri. A huszár szólitja, zabla tövénél föl akarja a fejét is emelni.
A ló nem mozdul, hanem lefekszik, elnyujtózik, fejét leteszi a
hantra.</p>
<p>A huszár félrevágja a csákóját, nagyot káromkodik.</p>
<p>– Hejh, a megváltóját, hát csakugyan itt kell elpusztulnunk!</p>
<p>Ismeri már a lovat. Napok óta nem evett, nem pihent a ló kedve
szerint. Talán el is busulta magát. Ha a ló egyszer lefekszik az
utban, nem kel az már fel többé.</p>
<p>Mégis szeretne reménykedni a huszár. Szól hozzá.</p>
<p>– Édes lovam, Vidám te, ne hagyj el engem!</p>
<p>Talán még megérti a ló a keserü hangot. Fejét kissé megmozditja
s ránéz gazdájára. Azután megint <span class="pagenum"><a name=
"Page_297" id="Page_297">-297-</a></span> leteszi a fejét s szemére
valami láthatatlan pókháló kezd ereszkedni.</p>
<p>Utolsó pillantása volt gazdájára.</p>
<p>A huszár kemény gyerek. De könyei mégis kitörnek. Hiába!
Teste-lelke neki is elernyedt már. Leül a ló ejéhez, leveszi róla a
kantárt s haját a két füle közt szeliden huzogatni kezdi. S zokog
keservesen. Igy találja őrmestere.</p>
<p>– No fiam, Ferkó, gyere már, hagyd ott a lovadat. Végy magadon
erőt.</p>
<p>– Nem hagyom itt, őrmester uram. Ő se hagyna el, ha ereje volna.
Azután mindegy már az. Akár itt pusztulok el, akár másutt. Ugy se
birom tovább!</p>
<p>Ime egy jelenet a sok közül. S mindennap több. Mind egyenlő s
mégis mind másféle. De a szivet szaggatja valamennyi.</p>
<p>Az őrmester nyeregszerszáma is összeszakadozott már. Az ő
lovának se volt már hasa. Nem állt rajta rendben semmi. Szájánál
fogva vezette maga után s folyton kötözni, szoritgatni, igazgatni
kellett rajta mindent.</p>
<p>Nem számlálták most már se a napokat, se az éjszakákat.
Hegynek-völgynek mindegy volt már. Ha inuk leroskadt: lefeküdtek.
Ha egy kis erőhöz jutottak: megint mentek tovább. Néhol buja fű
volt a völgyeken, szakadékokban, források tövénél. Ott a ló kedvére
jóllakott. A huszárt is tudta vinni. A huszárnak alig volt már
egyebe szárazkenyér morzsájánál. Valami vad, tövises, erdei eper
érett itt-amott: azzal verték el <span class="pagenum"><a name=
"Page_298" id="Page_298">-298-</a></span> éhüket, szomjukat. De
erőt az se adott. Nem féltek már ellenségtől, kémektől, üldözőktől.
Felértek már a magas Kárpátokra Galiczia és Máramaros vármegye
határán, de ők nem tudták: hol járnak, hova lyukadnak ki. Se
jókedv, se elszántság, se számitás, se hidegvér – csak az élet vak
ösztöne vezette őket.</p>
<p>– Ott jártunk, uram, olyan magas hegyekben, a hol még ló nem
járt, a mióta a kutya mezitláb jár a világon!</p>
<p>Igy beszélte a mesemondó őrmester.</p>
<p>A legénység elszakadozott egymástól. Nem volt már hadoszlop, nem
volt már büszke huszár többé. Négy óra járásnyi távolságban
széledeztek egymásután. A ló néha még tudott nyeriteni. Hivta
társát vagy jelt adott neki.</p>
<p>Egyik estén nagy erdő tisztásán öten jöttek össze. Az őrmester,
Böszörményi, a pataki diák és három legény.</p>
<p>Mit csináljunk?</p>
<p>Előttük is sok huszár, utánuk is. Hogy’ érjék el, a ki előttük
van, hogy szedjék össze, a ki utánuk van? Éhesek is voltak, fáztak
is.</p>
<p>Hasig érő fű volt a tisztáson, harapta a ló, csak ugy
bujálkodott benne. Aznap havas eső esett; minden fűnek széles sása
tele volt hóval, vizzel, harmattal, nem kellett a lovat itatni
se.</p>
<p>Itt töltjük az éjszakát. Ebben történt megállapodás.</p>
<p>Tüzet raktak. Magánosan álló egész óriási fenyőfákat gyujtottak
meg. Hadd legyen meleg és világitás. Talán <span class=
"pagenum"><a name="Page_299" id="Page_299">-299-</a></span> az égre
verődött fényt mérföldekről meglátja a nyomorgó huszár s oda siet.
Lövöldöztek is rendes időszakokban, talán a pisztoly hangját is
meghallja a menekülő.</p>
<p>Akár a fény, akár a hang után, azon az éjszakán még huszonkét
huszár jött össze azon a helyen. A lovakat legelni eresztették,
maguk jól aludtak a nagy tüzek enyhe közelében. Se ételük, se
italuk, de annyi fáradtság után az édes alvás mégis adott erőt
napkeltére.</p>
<p>De fokozta az éhséget is. Azután a keserüséget s utóbb az
erőtlenséget.</p>
<p>Hejh katona, vitéz huszár, elsőrangu hőse a világnak, de
nyavalyás alakká válsz te, ha nagy fáradalmaid közt egy-két nap óta
nem ehettél.</p>
<p>Enni: állat dolga. Igy mondják az erkölcsök nagy birái.</p>
<p>Az embert saját képére és hasonlatosságára teremtette az alkotó.
Igy tanitják a bölcsek és irástudók. De igy van-e hát?</p>
<p>Nézd az ifju hőst, a kit levert lábáról az éhség és fáradtság.
Hős indulat a szivében, éles aczélfegyver a kezében, de üres a
gyomra. Akármelyik futkározó rongyos siheder le tudná gyalázni egy
furkósbottal.</p>
<p>Oh, Zrinyi, oh Leonidas s ti többiek, örökké ragyogó hősei a
nagy világnak: éreztétek-e ti az éhség kinjait? S te Toldi és
Kinizsi s ti aczélkaru óriások a mesék országából s a nagy nemzetek
történelméből: vajjon le tudott volna-e suhintani buzogánytok, hogy
az ellenség csontjait összetörje, ha napok óta éhen-szomjan
<span class="pagenum"><a name="Page_300" id=
"Page_300">-300-</a></span> vonszoltátok volna fáradt tagjaitokat?
S ti lánglelkek, te maczedoni Sándor, te Czézár, te Napoleon s ti
nagy eszmék és nagy szenvedélyek teremtői: mit tudtatok volna ti,
ha csak nyers burgundi répával lehetett volna jóllaknotok minden
harmad, negyednapon egyszer? S te Romeo és Julia, hova lett volna
szerelmetek istenereje, ha egy héten át koplalnotok kellett volna
és a mellett ázva-fázva nehéz munkát végeznetek?</p>
<p>Gyomor: te benned lakik együtt az isten és az ördög, a fenség és
a nyomoruság! Tőled származik minden jó és minden nagy és minden
hitvány!</p>
<p>Reggel a huszonhét huszár még egyszer és utoljára rendbehozta
lovát, szerszámát, ruházatát s elindult azok után, a kik előtte
voltak. A század többi része jó előre járt már, ezt a szakasz el se
érhette. Két-három órai utat kellett volna gyors menettel megtenni,
hogy elérhesse.</p>
<p>Hanem egyeseket csakugyan ért el. Ott hullároztak az utban s
lovaikat kergették, hivták, édesgették. Mert akadt olyan huszárló
is, a mely megunta már az égben és a szirteken való járást s
megemlékezvén a völgybeli jó levegőről, a mennybeli seregek
kedvéért sem akart előre menni – hanem vissza – hátra a legelőre. A
huszár aztán ugy akart lova során könnyiteni, hogy leszedte róla a
nyerget és terhelőt s ezeket ott az erdőben egy csomóba
összerakta.</p>
<p>Ha megélünk: majd eljövünk érte. Ha meghalunk, ha éhen veszünk,
hát isten neki – hadd pusztuljon a nyereg is. Mindegy már!
<span class="pagenum"><a name="Page_301" id=
"Page_301">-301-</a></span></p>
<p>A Lozdun havasok körül jártak. Galicziában is, Máramarosban is
igy hivják a Kárpátoknak ezt a részét. A vezetők is aligha el nem
tévesztették az utat. Ha kissé nyugotra mennek, rábukkanhattak
volna a Suliguli szorosra. De a hágón, a hegység gerinczén
csakugyan áthatoltak már. Hanem a huszár ezt még mindig nem tudta.
Kiszámitotta, hogy egy napig még talán megállhat a lábán: azután jó
éjszakát. Most már nem is káromkodtak. Mint a fekete köd, mint a
fekete éjszaka: ugy állt lelke előtt a rettentő sötétség. Az a
lélek már hervadó volt, már alig látott világosságot. Csak az
éhséget és összeomlást, csak a halált látta.</p>
<p>Déltájban levánszorogtak a hegyről. Valami völgybe értek,
csörgedező patakhoz. A ló nagyot ivott.</p>
<p>A patak mellett ember állt. Borzas gucsma a fején, bocskor a
lábán. Kuszált haju erdei ember, csak bajusza volt kipödörve.
Nyilván orosz ember.</p>
<p>De mégis ember! Napok óta nem láttak már idegen emberalakot a
rengetegben. Talán most már nekik is hajnalodik.</p>
<p>Megszólitják oroszul.</p>
<p>Az ember magyarul felel.</p>
<p>– Hozta isten vitéz urak! Erőt, egészséget adjon a gondviselés!
Honnan jöttek kigyelmetek a mi országunkba?</p>
<p>Az ember a patak tulsó partján állt. Erős férfilépéssel át
lehetett lépni a patakot. Böszörményi Dani, a sárospataki diák
megmozdult, hogy odamegy az emberhez. De nem volt már annyi ereje.
Csak ugy szólt hozzá. <span class="pagenum"><a name="Page_302" id=
"Page_302">-302-</a></span></p>
<p>– Ugyan kedves bátyám, jőjjön kelmed ide hozzám, hadd szoritom
meg kezét.</p>
<p>Az ember odament. A sárospataki diák megszoritotta kezét, de
szólni már nem tudott. Összeölelte, csókolta a torzonborz embert s
fejét vállára tette, ugy zokogott. Elfogta az érzés. Hazája
szentföldén édes anyanyelvét ime, mégis meghallotta!</p>
<p>Nagy megindulással nézte a többi huszár ezt a tüneményt. Jó
magyar fiu valamennyi, feszült a sziv a szűk zsinóros dolmány
alatt. Hazaértünk. Az élet hát mégis megmaradt számunkra. Nem hiába
volt hát a szenvedés. Saját vérünket mégis megláthattuk.</p>
<p>Istennek nagy adománya volt az az érzés, mely egy pillanatig
erőt vett a huszáron. Öröm és vigasztalás. Enyhület, mely
megérdemelte a férfikönnyet is.</p>
<p>Az az ember Fajnatelepről való volt. Felső-vissói jó
kálvinista-zsöllér, a kincstárnak valami erdei embere. Elmondta,
hogy reggel óta látott ő már huszárokat erre vonulni. Bizony csak
ugy szédelegtek, támolyogtak azok is. De most már ott vannak a
telepen. Megsegitette az isten azokat is.</p>
<p>Odasietett az őrmester is huszonhetedmagával.</p>
<p>Első dolguk volt két embert a telep lakói közül felküldeni a
hegyekbe: szedjék össze az elmaradt, elkényszeredett huszárokat.
Vigyenek magukkal kenyeret, turót, pálinkát. A mi kezük ügyében
volt. Két fiatal, gyorslábu legény vállalkozott erre. Oda a
galicziai határ alig nyolcz-kilencz kilométer. Ők estélig
fölkeresnek minden embert, minden lovat és elhányt <span class=
"pagenum"><a name="Page_303" id="Page_303">-303-</a></span>
nyeregkészséget; legkésőbb reggelre hazahoznak mindenkit.</p>
<p>Ugy lett.</p>
<p>Kenyér kevés volt a telepen. De nyomban levágtak egy félig
hizott hatalmas röfögőt s néhány juhot és kecskét. Ropogott a tűz,
készült az illatos sült, megint megszólalt a pataki diák
sarkantyuja s megint ő volt a főszakács. Az éhes huszár,
végigfeküdve a haraszton, most már nyugodtan várta a lakomát. Sajt,
turó, pálinka volt az étvágygerjesztő előétel.</p>
<p>A mint kifujta magát a huszár: első dolga volt lovát
levetkőztetni, annyira-mennyire megcsutakolni s ételhez-italhoz
juttatni. A telepesemberek segitettek a munkában.</p>
<p>Szó se lehetett arról, hogy még este tovább menjenek.
Felső-Vissóra, onnan a Vasérpatak völgyén vezet az út. Kanyargós
út, jó harminczöt kilométer távolság. Hanem a telepről szamaras
legény hirt vitt a városba, hogy a haza védelmére megjöttek a
huszárok Galicziából, holnap estére beérnek a városba.</p>
<p>Lett nagy lótás-futás a városban. Sütni-főzni minden házban.
Tejben-vajban fürödjék a huszár, de a lova is. Kéznél legyen minden
czigány és a szerszáma. A késő ősz minden virágát szedjék össze.
Koszorut a huszár csákójára!</p>
<p>A huszár pedig kedvére lakomázott. Azután a boldogok álmát
aludta egész éjjel. Husz keserves napnak fáradalmát pihente ki
egyszerre.</p>
<p>Milyen más volt reggelre kelve a huszár is, meg a <span class=
"pagenum"><a name="Page_304" id="Page_304">-304-</a></span> lova
is! Csodaerő van a fiatalságban s az egészséges lóban.</p>
<p>Hanem azért volt bizony ott egy csomó hiányosság!</p>
<p>Reggel trombitaszóra szakaszonként összegyült a legénység.
Szemlét tartott a kapitány s számba vett minden embert.</p>
<p>Furcsa látvány volt.</p>
<p>A fej nyiretlen, a haj csapzott, három hét óta a huszár álla nem
látott borotvát, fölverte állát, arczát az avar. Mintha ágról
szakadt volna valamennyi. A bajusz is vagy busan lóg, vagy a hány
szál: annyifelé akar futamodni.</p>
<p>– Hejh, a ki áldója van ennek a keserves világnak, meg ne lássa
a Vilmos-huszárt ilyen ábrázattal az ország.</p>
<p>No, hiszen volt mosdás, nyirás, borotválás, bajuszpödrés. Nyalka
legény lett a huszárból hamarosan. Hát még, a mikor minden vasa
ragyogott a tisztaságtól s minden szija fényes volt és rendes.</p>
<p>– Gyere édes lovam te is, tartsd a lábad.</p>
<p>Erre került most már a sor s elvégezték jó renddel a vasalást
is.</p>
<p>Hogy azután még a köpönyegek tele voltak foltokkal, a mentének
prémje feslett, posztója rongyos s a dolmánynak hetvenhét zsinórja
hetvenhét felé szakadozott, de meg sok csizma sincs rendben s a
nadrág is busul a szabó után: ez ugyan mind szomoru valóság, de már
erről Fajnatelepen nem tehetünk.</p>
<p>Majd valahol máshol ezen segitünk. <span class=
"pagenum"><a name="Page_305" id="Page_305">-305-</a></span></p>
<p>Késő este lett, a mikor Felső-Vissóra beértek. De nem is ugy
szállt le a huszár a lóról, hanem csak ugy leölelték,
lecsókolták.</p>
<p>S a mikor délután kiállt a század a templom elé: nem volt már
akkor szakadozott se a posztó, se a prém, se a zsinór. Soha se lesz
annyi szabó Felső-Vissón, mint a hány akkor egész éjjel dolgozott a
huszárokon. Kik voltak, honnan jöttek, miként kerültek elő; sohase
tudta elgondolni senki.</p>
<p class="center">*</p>
<p>Vége a történetnek. A többi már a hadjáratnak, a függetlenségi
harcznak s a nemzetnek története. De nyájas olvasóim közt lehetnek
kiváncsiak is: az ő kedvükért jegyzek föl itt némi apróságot.</p>
<p>Hogy Böszörményi Daniból, az egykori hatalmas pataki diákból, mi
lett, nem tudom. Tiszt lett-e, ott halt-e el a csatatéren vagy
talán ma is él: nem tudom. Pataki ifju és öreg barátaim keressék ki
nevét és szülőhelyét a mult század negyvenes éveinek
tanuló-névsorából: akkor utána kérdezősködhetünk s életsorát
megtudhatjuk.</p>
<p>A mesemondó őrmester életéről többet tudok.</p>
<p>A mikor a század diadalmenetben Máramaros-Szigetre ért: onnan a
századot, Zsurmayval az élén, Bem hadseregéhez rendelték Erdélybe.
Herman János őrmestert azonban kiszakitották századából.</p>
<p>A nemes vármegye két erős század felállitását határozta el s
Herman Jánost hivta meg a szervezésére. <span class=
"pagenum"><a name="Page_306" id="Page_306">-306-</a></span></p>
<p>Micsoda?</p>
<p>Háromszáz parasztból huszárt gyártani, háromszáz tanulatlan
csürhéből huszárlovat teremteni: nem egy embernek való munka az.
Elkopik abban tiz erős őrmester is.</p>
<p>Herman János tisztelettel megköszönte a megbizást, de el nem
fogadhatta.</p>
<p>Az alispán kemény ember volt.</p>
<p>– Ha kend százhetvenöt huszárral át tudott jönni a lozduni és
borkuti havasokon, a hol csak a sas meg a mormota tud járni: akkor
kend a regrutával és a remondával is el tud bánni. Kend katona,
kendnek az engedelmesség a dolga.</p>
<p>Ez is igaz.</p>
<p>Herman János ott maradt és a télen át csakugyan gyártott két
század jó huszárt. Kora tavaszszal be is osztották a
hadjáratba.</p>
<p>Végigküzdötte a függetlenségi harczot. Becsülettel,
tisztességgel.</p>
<p>A harcz után ujra besorozták régi ezredéhez, de csak
közlegénynek. Büntetésül elcsapták az őrmesterségből. A
Vilmos-ezredet az osztrák ujra szervezte, német tisztekkel tömte
tele és Csehországban helyezte el. Onnan bocsátották el Herman
Jánost az 1851-ik év végén.</p>
<p>Veszprémbe jött, ott megnősült, a város közönsége megszerette,
megbecsülte. Lisztes boltot nyitott s a lisztet, melyet árult, maga
őrlette be hetenként a veszprémi Séd-vizi műmalmokban. A buzát is
maga vásárolta össze hetenkint a gabonapiaczon. Ezért jött a
gabonakereskedők névsorába. <span class="pagenum"><a name=
"Page_307" id="Page_307">-307-</a></span></p>
<p>Ezelőtt harminczöt évvel 1870 körül elvesztettem szemem elől.
Ismétlem, a mit már mondtam. Ugy emlékszem, mintha Szatmárra vagy
Szamos-Ujvárra költözött volna. Ezóta nem ismerem élete sorát.
Veszprémi és szatmári és szamos-ujvári barátaim nyomozódjanak
utána. Él-e még, vagy élnek-e maradékai?</p>
<p>A Zbarazból hazajött jó Vilmos-huszárok nem sokáig maradtak
tétetlenül. Hentaller barátom jegyzetei nyomán adom elő történetük
rövid foglalatát.</p>
<p>November közepén érhettek Máramaros-Szigetre s 25-én már csatát
álltak. Katona Miklós serege ütközött meg Kozárvárnál Urbán osztrák
tábornok seregével. Urbán győzött s a magyar seregnek Deés felé
kellett hátrálni. A Vilmos-huszárok Zsurmay vezénylete alatt
fedezték a visszavonulást, ők állták utját az üldöző ellenségnek s
ők mentették meg az ágyukat.</p>
<p>1849-ik évi január 24-én Bem alatt a szelindeki csatában vettek
részt. Kegyetlen tél volt, de azért nem szenvedtek annyit, mint
menekülő, hazatérő utjok alatt.</p>
<p>Február 4-én a vizaknai ütközetben vettek részt Zsurmayval, a ki
akkor már őrnagy volt. Puchner osztrák tábornok középhadát rohanták
meg, vissza is szoritották és ezzel lehetővé tették a szabályos
visszavonulást.</p>
<p>Négy nap mulva Zsurmay a Vilmos-huszárokkal Medgyesről kiverte a
császári sereget. A medgyesi szász polgármester épen kivilágitást
akart rendezni a császári sereg tiszteletére. A fáklya, muzsika,
áldomás <span class="pagenum"><a name="Page_308" id=
"Page_308">-308-</a></span> már készen volt. A polgármester azonban
Zsurmaynál tisztelgett, minthogy ő volt a győző.</p>
<p>– Aztán kedves polgármester ur, mibe került volna az a
fáklyászene?</p>
<p>A polgármester vakaródzott, de azért megmondta.</p>
<p>– Kétezer forintba!</p>
<p>– No hát azt a kétezer forintot nyomban lefizessék. Kell az én
vitézeimnek!</p>
<p>Márczius 2-án Medgyesnél Zsurmay őrnagy és Bethlen ezredes
huszárai döntötték el a csatát, Van der Null osztrák generálist
kiverték állásából s Asszonyfalváig kergették az ellenséget.</p>
<p>– – Ime öregéből, nagyjából a százhetvenöt huszár története.</p>
<p>Derék fiuk. Hazatérésük a legszebb s legnehezebb katonai
cselekmények egyike, melyeket a világ ismer. Hősök voltak mind
végig. Életük, haláluk s örök dicsőségük felett álljon őrt a nemzet
hálás emlékezete!</p>
<p>Zsurmay alezredes és Szontagh kapitány nem ülte végig a tizenhat
és tizennyolcz esztendeig vasban töltendő várfogságot. 1857-ben
kegyelmet kaptak.</p>
<p>Dicső életük további folyamát nem ismerem.</p>
<hr class="chap" />
<div class="chapter"></div>
<p><span class="pagenum"><a name="Page_309" id=
"Page_309">-309-</a></span></p>
<h2>TARTALOM.</h2>
<ul class="TOC">
<li>A dicsőséges csaták napjaiból.</li>
<li class="li2"><span class="roman">I.</span> Az áldomás. – Hogyan
készül a fegyver? – A nemzetőrség. – Apám a hadnagy. – A magyar
vezényszó. – A nemzetőr egzecziroz. – A bolondos harczi dal. –
Őrizzük a Drávát. – Pápay Miklós öreg barátom. <span class=
"ralign"><a href="#Page_1">1</a></span></li>
<li class="li2"><span class="roman">II.</span> Jön Jellasich. – A
borsodi alispán fia. – Itt vannak a horvátok. – Ők lakmároznak
abból, a mi a honvédek számára készült. – Küldöttség a bánnál. – Az
ellenség elvonul. – Apám Balaton-Füredre indul. – Ellenséget lát
utjában. – Jó lenne azt elfogni. <span class="ralign"><a href=
"#Page_16">16</a></span></li>
<li class="li2"><span class="roman">III.</span> Apám támadást
parancsol az ellenség ellen. – Kik voltak a hősök? – A vadrácz
kovácslegény. – Csata előtt igyunk egyet. – A vakmerő lelkész. –
Sortűz egymás ellen. – Holtak, sebesültek. – A háboru kemény dolog.
– Az ellenség menekül. – Utána! – A félrevert harangszó. – Az
üldözés. – Ujabb véres összecsapás. – Az utolsó hős. – Szomoru
halála. – Mit feleljen az örök biró előtt? <span class=
"ralign"><a href="#Page_30">30</a></span></li>
<li class="li2"><span class="roman">IV.</span> Mit akart az
ellenség? – A házatlan zsöllér. – Eberhard kettős lövése. – A
fenevad. – A szegény katona kegyetlen halála. – A kisértet. – A
halálfej. – A mogyorófa mindent rendbehoz. <span class=
"ralign"><a href="#Page_51">51</a></span></li>
<li class="li2"><span class="roman">V.</span> Roth generális
Soponyán. – Fábián tiszteletes ur. – A megzavart vacsora. – Itt
vannak a huszárok! – Roth generális menekül. – Görgey Artur. – A
huszárok éjjeli terve. – A kálozdi legények. – Szilas-Balhási
fészkünk. <span class="ralign"><a href=
"#Page_61">61</a></span></li>
<li><span class="pagenum"><a name="Page_310" id=
"Page_310">-310-</a></span></li>
<li class="li2"><span class="roman">VI.</span> A föld népe. –
Kossuth alföldi utja. – A nagykőrösi nemzetőrök. – A kis kunok. –
Három pandur meg az esküdt ur. – A szilas-balhásiak harczolni
akarnak. – Roth generális utolsó táborállása. – A tábori éjszaka. –
Megyünk apámmal Görgey elé. <span class="ralign"><a href=
"#Page_74">74</a></span></li>
<li class="li2"><span class="roman">VII.</span> Apám találkozik
Görgeyvel 1848-ban, és 1901-ben. – Apám tanácskozása. – Görgey és
Perczel. – Roth generális megadta magát. – A történet vége. – A
történet igazolása. <span class="ralign"><a href=
"#Page_86">86</a></span></li>
<li>Nyomoztam, a hol Petőfi elesett.</li>
<li class="li2">I., II., III. <span class="ralign"><a href=
"#Page_104">104</a>–122</span></li>
<li>Még se lett királyi ember.</li>
<li class="li2"><span class="roman">I.</span> Komárom várát
feladjuk. – Szabó Gábor honvédszázados. – Wolff Sebestyén, a
cserepár főhadnagy. – A macska. – A rizskása. – A sok takács.
<span class="ralign"><a href="#Page_123">123</a></span></li>
<li class="li2"><span class="roman">II.</span> Az
Almássy-összeesküvés. – Az akasztófa alatt. – Magam is összeesküvő
leszek. – Pesti utazásom. – Késmárky Pepsa. – Komáromi
haditörvényszék elé idéznek. – Nyomatéktalan a vád. <span class=
"ralign"><a href="#Page_130">130</a></span></li>
<li class="li2"><span class="roman">III.</span> Megyek a
haditörvényszék elé. – Megmentem egy katonagyerek életét. – A Dunán
nem tudok átmenni. – Latin táviratom. – Mégis átmegyek. – Táviratom
sorsa. – Megbüntetnek. <span class="ralign"><a href=
"#Page_142">142</a></span></li>
<li class="li2"><span class="roman">IV.</span> Szabó Gábor ügyvéd.
– Megismeri Wolff Sebestyént. – A rizskásáról szóló levél. –
Elbánik az auditorral. – Az auditor pedig az én ügyemmel. – A
tárgyalás. – Haza szabadulok. <span class="ralign"><a href=
"#Page_154">154</a></span></li>
<li class="li2"><span class="roman">V.</span> Szabó Gábor levele. –
Ünnepeljük Budapesten. – Megkapja a királyi kinevezést. –
Ábrándozik a neszmélyi hegyen. – Elégeti a királyi kinevezésről
szóló okiratot. <span class="ralign"><a href=
"#Page_166">166</a></span></li>
<li>Kossuth népszerüsége. <span class="ralign"><a href=
"#Page_177">177</a></span></li>
<li>A hős.</li>
<li class="li2"><span class="roman">I.</span> A dermesztő hideg. –
Fehér emberek fehér lovakon. – Hir a móri csatáról. – Ki volt Kun
Béla? <span class="ralign"><a href="#Page_185">185</a></span></li>
<li><span class="pagenum"><a name="Page_311" id=
"Page_311">-311-</a></span></li>
<li class="li2"><span class="roman">II.</span> A móri csata. –
Wallmoden-ezred. – Kun Béla rohamot intéz az ezred ellen. – Levágja
az ezredest. – Sebjeiből kiépül. – Barátsága az orosz tisztekkel.
<span class="ralign"><a href="#Page_194">194</a></span></li>
<li class="li2"><span class="roman">III.</span> Besorozzák osztrák
katonának. – Tisztelegnek előtte az osztrák tisztek. – Garibaldit
bekiséri Nápoly városába. – Harminczhárom huszárral elkerget egy
hadsereget. – A hős börtönbe jut. – Hazatér. <span class=
"ralign"><a href="#Page_203">203</a></span></li>
<li>Százhetvenöt huszár.</li>
<li class="li2"><span class="roman">I.</span> Jókai regénye. – Ki
volt Herman János? – A Vilmos-huszárok. – A furcsa hirek. – A két
rongyos zsidó beszélget. – Kászonyi Dániel. – A huszárok
megesküsznek. – Ermisch kapitány. <span class="ralign"><a href=
"#Page_217">217</a></span></li>
<li class="li2"><span class="roman">II.</span> Indulnak hazafelé. –
A zarubinczei izenet. – Zsurmay kapitány. – A lengyelek bucsuja. –
Az első állomás. – A borkii gátszakadás. – Herman őrmestert meg
akarják ölni. – A trembovlai huszárok. – A lengyel önkénytes. – A
czorkovi eset. – Miért haragszik a paraszt? – Átkelés a Nyisztra
vizén. <span class="ralign"><a href="#Page_251">251</a></span></li>
<li class="li2"><span class="roman">III.</span> Kolomea
szomszédságában. – A takarodó hangja. – A huszár lova bölcselkedik.
– A mamaliga. – Utjukat állják. – Föl a hegyekbe! <span class=
"ralign"><a href="#Page_275">275</a></span></li>
<li class="li2"><span class="roman">IV.</span> Hol a pokol? – A
széna, juhtej, burgundi répa. – Herman őrmester elveszti pénzét. –
Kidől a ló. – Mi a hős, a mikor éhes? – A Kárpátok tetején. – Az
első magyar szó. – Fajnatelep. – Megmenekültek. – Felső-Vissó
ünnepe. – Végszó. <span class="ralign"><a href=
"#Page_290">290</a></span></li>
</ul>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_134">134</a></td>
<td>vezé-ünktől</td>
<td>vezérünktől</td>
</tr>
<tr>
<td class="tdr"><a href="#Page_182">182</a></td>
<td>mindegyik. nek</td>
<td>mindegyiknek</td>
</tr>
<tr>
<td class="tdr"><a href="#Page_193">193</a></td>
<td>ját élete</td>
<td>saját élete</td>
</tr>
<tr>
<td class="tdr"><a href="#Page_267">267</a></td>
<td>huszárlmádság</td>
<td>huszárimádság</td>
</tr>
<tr>
<td class="tdr"><a href="#Page_302">302</a></td>
<td>Megesgitette</td>
<td>Megsegitette</td>
</tr>
</table>
</div>
<div style='display:block; margin-top:4em'>*** END OF THE PROJECT GUTENBERG EBOOK A NAGY ÉV ***</div>
<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</body>
</html>
